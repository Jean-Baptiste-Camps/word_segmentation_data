
PATROLOGIAE TOMUS CXXXIX.

SILuESTER II / IOANNES XuIII / SERGIUS Iu / BENEDICTUS uIII / ARNULFUS REM. / AELFRICUS CANTUAR. / THIETMARUS MERSEBURG. / NOTGERUS LEOD. / HENRICUS PARM. / BRUNO LINGON. / ARNOLDUS HALBERST. / S. ABBO FLORIAC. / ALBERTUS MICIAC. / HERIGERUS LOB. / CONSTANTINUS S. SYMPHOR. / GOSPERTUS / TEGERN. / ABBATES / AIMOINUS FLORIAC. / TIETPALDUS TEGERN. / BENEDICTUS S. ANDR. / PURCHARDUS AUG. DIu. / RORICO MOISSIAC. / IOANNES DIAC. uENET. / BRIDFERTUS RAMES.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXXXIX.


SILuESTER II,



IOANNES XuIII,



SERGIUS Iu,



BENEDICTUS uIII,

SS. PP.;

ARNULFUS REM.,



AELFRICUS CANTUAR.,

ARCHIEPP.;

THIETMARUS MERSEBURG.,



NOTGERUS LEOD.,



HENRICUS PARM.,



BRUNO LINGON.,



ARNOLDUS HALBERST.,

EPISCOPI;

S. ABBO FLORIAC.,



ALBERTUS MICIAC.,



HERIGERUS LOB.,



CONSTANTINUS S. SYMPHOR.,



GOSPERTUS



TEGERN.,



ABBATES;



AIMOINUS FLORIAC.,



TIETPALDUS TEGERN.,



BENEDICTUS S. ANDR.,



PURCHARDUS AUG. DIu.,



RORICO MOISSIAC.,



IOANNES DIAC. uENET.,



BRIDFERTUS RAMES.,

MONACHI.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

SILuESTRI II

PONTIFICIS ROMANI, AIMOINI FLORIACENSIS MONACHI, SANCTI ABBONIS ABBATIS FLORIACENSIS, THIETMARI MERSEBURGENSIS EPISCOPI,

OPERA OMNIA.

ACCEDUNT

IOANNIS XuIII,



SERGII Iu,



BENEDICTI uIII,

SUMMORUM PONTIFICUM,

EPISTOLAE ET DIPLOMATA.

Intermiscentur

ARNULFI REMENSIS,



AELFRICI CANTUARIENSIS,

ARCHIEPISCOPORUM;

NOTGERI LEODIENSIS,



HENRICI PARMENSIS,



BRUNONIS LINGONENSIS,



ARNOLDI HALBERSTATENSIS

EPISCOPORUM;

GOSPERTI ABBATIS TEGERNSEENSIS,



ALBERTI ABBATIS MICIACENSIS,



HERIGERI ABBATIS LOBIENSIS,



CONSTANTINI S. SYMPHORIANI ABBATIS;



TIETPALDI TEGERNSEENSIS MONACHI,



BENEDICTI MONACHI S. ANDREAE,



PURCHARDI MONACHI AUGIAE DIuITIS,



RORICONIS MONACHI MOISSIACENSIS,



IOANNIS DIACONI uENETI,



BRIDFERTI RAMESIENSIS MONACHI;



SCRIPTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE. SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXXXIX CONTINENTUR.


BENEDICTUS S. ANDREAE MONACHUS.
    Chronicon, col. 9.




SILuESTER PAPA II .


OPERUM PARS PRIMA.---DE DISCIPLINIS MATHEMATICIS.
    Libellus de numerorum diuisione, col. 85.---De geometria, col. 91.---Epistola ad Adelbodum. col. 129.---De sphere constructione, col. 155.---Libellus de rationali et ratione uti, col. 157.

OPERUM PARS SECUNDA.---DE REBUS ECCLESIASTICIS.
    Sermo de informatione episcoporum, col. 169.---De corpore et sanguine Domini, col. 177.---Selecta e concil. Basol., Remens., Masom., etc. col. 189.

OPERUM PARS III.---EPISTOLAE ET DIPLOMATA.
    Sectio I.---Epistole ante summum pontificatum scripte, col. 201.---Sectio II.---Epistole et decreta pontificia, col. 269.

SPURIA AUT ALIENA.
    Acta concilii Remensis ad S. Basolum, col. 287.---Leonis legati epistola ad Hugonem et Robertum reges, col. 337.




PURCHARDUS MONACHUS AUGIAE DIuITIS.
    Carmen de gestis Witigowonis abbatis, col. 351.




GOSPERTUS ABBAS TEGERNSEENSIS.
    Epistole, col. 365.




THIETPALDUS TEGERNSEENSIS MONACHUS.
    Epistola ad S. Adelbertum Prussiensis Ecclesie episcopum, col. 373.




S. ABBO ABBAS FLORIACENSIS.
    Epistole, col. 417.---Apologeticus, col. 461.---Collectio canonum, col. 473.---uita S. Eadmundi, col. 507.---Carmen acrostichum ad Ottonem imp. col. 519.---Questiones grammaticales, col. 521.---De gestis Romanorum pontificum, col. 535.---Prefatio comment. in Cyclum uictorii, col. 569---In circulos B. Cyrilli et Dionysii Romani ac Bede, col. 573.---Fragmentum de S. Martiali, col. 579.

APPENDIX.
    Catalogus abbatum Floriacensium, col. 579.---Annales Floriacenses, col. 581.




ALBERTUS ABBAS MICIACENSIS.
    Epistola ad Ioannem papam, col. 585.




RORICO MOISSIACENSIS APUD CADURCOS MONACHUS.
    Gesta Francorum, col. 589.




AIMOINUS MONACHUS FLORIACENSIS.
    Historia Francorum, col. 619.---Translatio S. Benedicti, col. 797.---De miraculis S. Benedicti, col. 801.---Sermo de S. Benedicto, col. 851.




IOANNES DIACONUS uENETUS.
    Chronicon uenetum, col. 875.---Chronicon Gradense, col. 939.




HERIGERUS ABBAS LOBIENSIS.
    Herigeri et Anselmi Gesta episcoporum Tungrensium, Traiectensium et Leodiensium, col. 957.---uita sancte Berlindis, col. 1103.---uita S. Landoaldi, col. 1109.---uita S. Ursmari, col. 1125.---Epistola ad Hugonem monachum, col. 1129.




NOTGERUS LEODIENSIS EPISCOPUS.
    uita sancti Hadalini, col. 1141.---Prefatio ad uitam S. Landoaldi, col. 1147.---uita S. Remacli, ibid.




THIETMARUS MERSEBURGENSIS EPISCOPUS.
    Chronicon, col. 1183.




BRITFERTUS RAMESIENSIS MONACHUS.
    uita S. Dunstani, col. 1423.---Commentarium in librum Bede de rerum natura, col. 1455.---Commentarium in librum de loquela per gestum, ibid.




SANCTUS ELFRICUS CANTUARIENSIS ARCHIEPISCOPUS.
    Canones, col. 1471.




IOANNES XuIII PAPA.
    Epistole et diplomata, col. 1477.




ARNOLDUS HALBERSTATENSIS EPISCOPUS.
    Epistola ad Henricum Herbipolensem episcopum, col. 1493.




SERGIUS Iu PAPA.
    Epistole et diplomata, col. 1499.




HENRICUS PARMENSIS EPISCOPUS.
    Sermo de Paschate Domini, col. 1529.




BRUNO LINGONENSIS EPISCOPUS.
    Epistole, col. 1533.---Charta, col. 1539.




ARNULFUS REMENSIS ARCHIEPISCOPUS.
    Acta electionis Arnulphi, col. 1543.---Iuramentum Arnulfi, ibid.---Commonitorium contra predones, col. 1545.---Libellus abdicationis, ibid.---Epistole, col. 1547.---Priuilegia, ibid.




CONSTANTINUS S. SYMPHORIANI METENSIS ABBAS.
    uita Adalberonis Metensis episcopi, col. 1551.




BENEDICTUS uIII PAPA.
    Epistole et decreta, col. 1579.






Main uolume text





ANNO DOMINI MI.
BENEDICTUS S. ANDREAE MONACHUS.





DE BENEDICTO ET EIUS CHRONICO NOTITIA.


 Debetur id Chronicon, huc usque ineditum, Benedicto, monacho sancti Andree in monte Soracte, uiro nescio maioris an stoliditatis an incurie, qui Ioannis XII tempora uidit, et uergente seculo decimo Ioannis XuI et Crescentii iugum subiit, atque monasterii sui amore uanitateque ductus ad historiam scribendam accessit. Nec libris plane caruit, quibus adiutus chronicon ederet, quippe qui uitis S. Pigmenii, S. Martini et sancti Barbati, Translatione S. Bartholomei ab insula Lipari Beneuentum, Bede Chronico, Annalibus Laurissensibus integris, Eginhardi uita Caroli Magni, Gestis pontificum Romanorum  , edictis regum Langobardorum, chartis archiui sancti Andree, et notitiis ad historiam cum monasteriorum in monte Soracte sitorum tum Langobardorum et Romanorum facientibus, opus aggressus  est. Sed optimis fontibus pessime usum, liber ipse arguit. Nam et sententiis plurimis, imo paginis integris annalium omissis, nil hesitans suprema anterioribus ac si eadem essent adiungit, et uiros per seculorum terrarumue immensa spatia ab inuicem diseretos, Narseti Rotharium, Romualdo Sicardum et Sykinollum, Carolo Magno Aaronera Niciforum et Michelem congregat, et fabulas plurimas tradit. Quarum nulla fere tam ridiculam se prebet, quam quod imperatores et reges priuilegiorum monasterio sancti Andree concedendorum et edictis Langobardicis inserendorum causa Italiam sepe adire facit. Accedit quod, sermonis Latini usu destitutus, nec lecta intelligere nec intellecta scribere callebat, eo certe stylo usus, quem summe  Romanorum eius eui barbariei signum stupeas et horrescas. Eiusmodi uirum historie scribende nullomodo  aptum, et eam operis partem, cuius fontes ignoramus, non sine magna diffidentia adhibendam esse, per se patet. At sic quoque aliqua fide digna et que nouam historie lucem affundant reperiri, in historia Ratchisi et Tassie, Alberici principis et rerum Romanarum seculi decimi, ingenue fateor, atque primum fabule de Caroli Magni itinere in terram sanctam uestigium hic haberi, in Annalibus nostris  indicaui. Opus, initio mancum, fine caret, cum membrana in codice  superesset; quem autographum esse scriptura circa annum millesimum exarata docet. In edendo libro capitum diuisionem institui, nonnulla ad uerbum ex Beda et Annalibus Laurissensibus transcripta iterum excudenda uetaui, reliqua ad litteram expressi.

Chronico subiungere placet libellum de imperatoria  potestate in Urbe, a Flacio ex codice antiquo ubi post Eutropium siue Historiam miscellam habebatur editum  , cuius auctorem Benedictum nostrum esse suspicor. Suadent id tempus locusque, cum auctor circa annum millesimum Rome aut in uicinia scripserit  ; mentio iniecta de monasterio sancti Andree, sententie integre ex chronico repetite  , fabula de Zacarie pape profectione in Franciam, et inculta scribendi ratio, quam tamen a Flacio ualde politam et emendatam esse credam. Que si ita sunt, fides libello eadem que Chronico habenda erit, ita ut nulli sententie, nisi re bene perpensa et primariis fontibus in rem uocatis, innitaris. Scripsit auctor pro parte et in usum imperatoris, ut credere fas est, Ottonis III, ideoque intra annos 998  et 1001.





CHRONICON BENEDICTI MONACHI.

 1. Pimenius  presbiter uoce clara dixit: »Deus omnipotens, quomodo te non uideo, nec sic te audisset,  et uerba maxime in Deum que tu abnegasti, Iuliane sacrilege et inpiissime.« Et iussit precipitari  per medium pontis lapideum in fluuium cum uno puerulo, qui manibus suis trebat. Et non post multos hoc tempore interea  irruentibus in traGaleas  barbaris, Iulianus impiissimus cesar cetum  in unum exercitum apud uangionum ciuitatem, donatiuum cepit erogare militibus. Ut est consuetudinis, singulis recitabantur, donec a Martinus inuentus  est; quem presentari sibi iussit. Quem aloquitur dicens: »Numquid et pater tuus et uos inscriptionem inter scolares aulas sub rege Constantio militasti?« Cui uir Domini Martinus respondit dicens: »Christi enim sum miles; mihi pugnare non licet.« Ab hac uocem tirannus infremuit dicens: »Non religionis gratia detractare militia!« Retrudi ergo eum in custodia iubetur. Tunc consignans se  Martinus et in nomine Domini Iesu signo crucis, non clippeo protectus a  galea, ostium cuneo penetrabo  securus. Postera autem dies hostes legatos de pacem miserunt sua omnia  . Quo uir Domini de persecutione tiranni liberauit. Quo Rome reuersus est augustus. Tanta [1 1Kb] denique nequitie temporibus suis extitit, quantum narrare non possum. Cepit ecclesie sanctorum claudere, et templa idolorum patefacere, et rebus ecclesiarum in fisco daretur. De qua re consilio facto cum apparitoribus suis, de ecclesia sancti Siluestri in monte Sirapti et de appendiciis suis, quod extruxit a fundamentis ecclesie huius, et res ipsius ecclesie in fisco daretur, et quasi per hodium Constantini principi patrata dextrueretur. Eodem uero tempore nutum Dei  omnipotenti surrexit bellum Persarum aduersus impiissimus imperator Iulianus; ambulauit in Persida. Qui cum ambulasset, quanta malitia insercuit  in beato Basilis archiepiscopus, modo taceamus. Qui cum ambulasset usque ibidem peruenisset, pugnam conflicta Romani cum Persida, uictus tenetur Iulianus impiissimus imperator, et nimis afflictus a Persis; quibus ipse Iulianus decoratus est ab extremo uertice usque ad ungulas pedum. Et corium eius dictus coccinum ibidem omni tempore regis Persarum dum pacem haberet super corium Iuliani sedentem et congratulabantur. Regnauit autem Iulianus anni 2 et mense 8.

2. Iobianus facto christianissimo imperator, aperte sunt ecclesie, et cepit religio christiana  gaudere. Regnauit ipse Iobianus menses 8. Damaxus  Rome episcopus fecit basylicam iux theutrum  sancto Laurentio, et alia basilica in  catecumba, ubi iacuerunt corpora sanctorum apostolorum Petri et Pauli; in quo loco platomam [2 1Kb] ipsa, ubi iacuerunt corpora sancta, uersibus adhornauit. Eodem uero anno post Axente morte Mediolani Ambrosio episcopo constituto, omnis a fidem rectam Italia conuertitur. Ilarius  episcopus Pictauis moritur; Martinus episcopus successit. De quo apostolus dicens: »Deus erat in Christo mundum reconcilians sibi ;« de quo uoce dominica loquitur: »Ego si exaltatus fuero, omnia traam a me ipsum .« Damasus papa construxit ecclesia sancti Siluestri in monte Serapti cum omni studio, et quidquid rebus aciacentia eius abstracta fuerat, per perceptione constituit. Hanc orante in basilica consecrationis beatissimi Siluestri  episcopi, et gratias agebat Domino, dicens:

Grates tibi reffero spes uita bonorum,
Qui mihi ritem donasti noscere sancta
Quem impius apostatam Iulianus destruxit
Ac superare malos regni celestis amore.
Fac rogo queso, Deus, sine me complere beata,
Et tua que cupio fac gaudia cernere sancta,
Omnipotens Dominus, qui constat machina mundi,
Qui celum terramque regis, fulmina mittis,
Qui sine nulla uigent celum terram creata,
Te celum tellus, laudet te potens in euo;
Omnis te benedicat homo, laudet, uersetur honore.
Namque tuis pedibus lapis est lacus ille probatus,
Atque Petrus tua dextera leuans statuit super undas.
Et Israhelite quondam, te duces, superno
 uestigio sicco peragerunt marmora  Rubra.
Sit tibi cum Patrem simul et cum Flamine sancto
Gloria, magestas, uirtus per secla conpar.
Quo uersos conposuit in lapide a corpore sancto. Ceperunt multi nobiles Romani mundus relinquere ad eundem prefata ecclesia quasi cebium  sancte conuersationis uitam ducere. Interea neque hoc sileam de huius apostolica gloria pretermittenda. Quoniam quidem quamquam omnes apostoli ante secla electi a Domino esse credantur, docente Apostolo: »Qui elegit nos ante mundi constitutione, ut essemus sancti et immaculati in conspectu eius ;« redemptor et saluator noster dominus iehsu Christus antequam de interitus Satane triumphans,  uictor exultans, penetraret regna polorum, sancta huius ecclesia, quam pretioso suo sanguines hacquisiuit, per beatos apostolos, et apostolicos uiros Siluester  immobiliter muniens fundauit, mirabiliter Constantinus augustus corroborans solidauit, scilicet ut ipsa inuiolata semper et gloriosa maneret, et illorum hedificatione noua et proienie  plurimos filios aggregaret.

3. Que post hec acta sunt, ualens  cum Gratiano, ualentiniani fratri sui filius, anni 4. ualens talem legem datam, ut monachi militare nolentes, fustibus iussit interfici. Gens Hunorum et Guandalorum  diuina accessisse [3 1Kb] cluse montibus repentina rabie percita exarsit in Gothos; eosque sparsi sunt [4 1Kb] , conturbati ab antiquis sedibus expulsi. Gothi transit Danubium fugientes. A ualens augustos sine armorum depositione suscepti, mox per Auarorum gens maxima [5 1Kb] ducis fame ad rebellandum coacti  sunt. uictoque ualentis augusto, exercitum per Tracia sese mittentes [6 1Kb] simul omnia cedibus incendiis rapinisque fuderunt.

4. Gratianos cum frater ualentiniano anni 6. Theodosius augustus a Gratiano illa Sciticas gentes, hoc est Alanos, Unos, et Gothos, magnis multisque preliis uincit etc.

5. Arcadius augustus, fratres Theodosii, cum fratres Honorio, anni 13. Gothi in Italia ingressi sunt; qui prius uandali atque Ilani, postmodum Gothi etc.

6. Honorius cum Theodosio minore fratri sui filio anni 15. Alaricus rex Gothorum Romam inuasit, partemque eius cremauit incendio, 9. Kalend. Sebtembrio, anno conditionis 1164, hac sexto die quam  ingressus fuerat depredata urbem, ceperunt in regno Italie ignis ferro deuastare.

Pagina 3' usque 6' scribitur Anastasius sub Nonnoso preposito monasterii sancti Siluestri monachus. Miracula in monasterio sancti Siluestri. Lampas fracta, orationibus »sana repperitur. Quo creuit famam per uniuerso Italico regno, etiam Gothi quam audaces sunt, eius ecclesie nullo modo ualebant adtingere.« Alia miracula. »Symmachus papa audiens de sancto uiro, totum agrum Transpaitano cum colonis et colone hibidem abitantibus et residentibus per preceptionem hibidem constituere in superscripta ecclesia.« Pergit auctor:

7. Tempore illo de quo diximus, Theodoricus, rex Gothorum, Symachum consulis ac patriciis Rauenna  trucidauit. Abebat autem Symachus filia una tantummodo, nomine Galla, intra adulescentie tempore marito tradita; in unius anni spatio eius est morte uiduata. Qui dum feruente mundi copia ad iterandum thalamum, et opes et etas uocaret, eligit magis spiritalibus nuptiis copulari Deo; in quibus a luctus incipitur, sed ad gaudia eterna peruenitur. Hic itaque omnes res suas quas patrimonium et matrimonium  hac maritis suis, cunctaque sacrarum ecclesiarum, edificare precepit. Abebat autem agrum cum montem, qui uocitatur Campana, territorio Colinense est posita; nam uno latere fines Cusiano, da secundo latere ribos cum aqua qui dicitur Caua, qui incole locis uocitantur Carba. Nam de tertio latere riuos Grifianello uocatur. De quarto uero fluuium magnum, de qua a fundamento iuxta aqua parietinis edificare iussit. Super cunc macerie murorum construxit ecclesiam in onore sancti Andree apostoli iuxta ipso flumen. Et iuxta ipsa ecclesia, portus qui uocatur Bonus. Nam in agro Pontianello construxit ecclesia in onore sancti Laurentii martyris et leuite. Qui dum agrum cum monte de Campana, cum eius affinibus in monasterium sancti Siluestri, qui dicitur  montem Serapti, per instrumentum cartarum constituit. Edificauit autem ecclesia sancti Iohannis Baptiste iuxta qui dicitur Tarega, territorio Nepesino cum omnia sua rebus proprietatis in ecclesiis sancte Dei genitricis semperque uirginis Marie, domine nostre, episcopatum Nepesine ciuitatis. Construxit autem excellentissima Galla patricia ecclesie duabus territorio Colinense, in onore principis apostolorum Petri, basilica qui dicitur mater ecclesia, et alia qui dicitur Ascuto [7 1Kb] , cum rebus omnium suarum pertinentes, in integrum in episcopatum Nepesino constituit. Item territorio Sauinense, infra massa qui dicitur Cornicle, que uulgo dicitur Septimiliana, basilica in onore sancti ualentini episcopi cum omnia iacentia ipsius ecclesie constituit in episcopatum Sauinense [8 1Kb] ,  qui edificatum est in ciuitate que dicitur Forum nouum. In superscripto territorio Sabinensis ecclesias sancti Petri in Tarano cum sua omnia iacentia, in prephatum episcopatum. Post expletum opus Dei ecclesiarum constructio, et traditiones uenerabilium locorum, abiecto secularis habitum, ad omnipotentis Dei seruitium sese aput beati Petri apostoli ecclesia in monasterio se tradidit. Ibique multis annis simplicitatis cordis, atque orationibus dedita, larga indigentiubs elemosinarum opera impendit. Cumque omnipotens Deus pene iam mercede reddere laboribus eius decreuisset, cancri ulcera in mamilla percussa est. Que dum nocte quadam hec eadem iaceret infirmitatem fatigata, uidit beatum Petrum apostolum ante se. Eique dixit: »Quid est domine  meus? Dimissa sunt mihi peccata mea!« Cui ille princeps apostolorum benigne adest uultus, inclinato capite annuit dicens: »Dimissa sunt; ueni!« As igitur expletis, uisio apostoli assistentis, et colloquentis, ablatum est. Tertio autem die cum ea que superius dictum est, defuncta est. Quod factum est, nunc usque in eodem monasterio manet memoriam  eius. Qui Gothorum tempore Alarico rex hec acta sunt.

8. Quo mortuo Alarico, successit in regnum Totilam impiissimus rex Gothorum. In temporibus namque eius multa nequitie in regno Italie et in Romane finibus subiugatum est. Quo in sancto Dei confessores extorti, et uerberati, et afflicti, pro Christo trucidati, atque plures ecclesie in Italico regno destructe, atque ciuitatibus a ferro, igne exuste sunt. Nam pontes flubii Tyberinis uie Salarie, qui prius Albula dicebatur, qui Tyberinus rex, filius Capis regis, a quo flubium appellatus est Tyberis, et pontes constructus a fundamentis ruere fecit. Iustinianus Iustini uxore nepos Narsus, Rome patricius auocatus est, et ab omni populo Romano helectus; forme erat  dissimilis, peritissimus erat in mentem. uox eius melliflua, rectoque ad inuestigandum Romanum imperium. Tunc surrexerunt uiri scelerati de Romanis finibus, cum Gothi laborantes et negotio tractantes de interitus Narsi patricii, qualiter expulsus et eiectus a Romano imperium.

9 Mortuo hidem Iustiniano, successit in regno Iustinus minor. Narsus patricium Totilum, Gothorum regem, Italia superauerat et occidit. Postmodum Gothi regem non habuerunt in Italia.

Sequitur narratio de Narsidis rixa cum Romanis, de »Sufficia« Augusta. Iohannes  episcopus Romane ecclesie pontifex, ecclesia apostolorum Philyppi et Iacobi, quam prodecessor eius Pelagius ceperat fecit et dedicauit, que a fidelibus populi  »Sancti Apostoli« uocitant. De Albuino Narside in Italiam accito ex Bede Chronico; pergitque: Narsus uero patricius fecit amica causa cum Langobardos, et ceperunt inter se pactum et conuenientia de regno Italico. Mortuo idem Albuin rex Langobardorum, successit Rotharius  rex, qui facti sunt Narsus et Rotharius quasi germanis in regno, et emerunt  consilio, quomodo regno Italico a Iustini [9 1Kb] principe et eius successoribus eripere posset. Quem  Rotharius rex, uir excellentissimus, belligerrimus, factus est robustus, nullus ei similis suis temporibus. Narsus dedit ei consilio de portora que sunt in regno Italie, ut omnes eas destrueret; et quo eam  ita factum est, et absolutum est regno Italico a iugo Constantinopolitane, ab illo  die deinceps amplius Romani dationes Grecorum principem non soluerentur. Narsus uero patricius fecit ecclesia cum monasterium beati Pauli apostoli, qui dicitur ad Aquas Saluias, reliquie beati Anastasii martyris adducte uenerantur. Construxit pontem flubii Tyberinus meliusque reformauit ab yma. Nam  cuncte ecclesie infra Romanam hurbem donaria multa constituit, et conuentum factum cum Rothario rege, de Pentapolim, et de Tuscie finibus, quomodo Constantinus sancte Romane ecclesie constituit, sic eam immobilem permanere. Et accepto breuiario a Rothario regem in ecclesia beati Petri apostoli, a Ticine ciuitatis Langobardi perrexerunt; factum est regnum Italie habitatio Langobardorum. Unde accepit eas Narsus monasterium Seraptis montis, et donaria simul et rebus eique constituit, et factus est pax inter Langobardos et Romanos, uerumptamen non multum tempus. Postea Roma per patricius principabantur. Tiberius  Constantinus principem. Gregorius, apochrisarium sancte Romane ecclesie in Constantinopolim missus, post  Romanus libros expositione in Iob condidit; Euticium eiusdem hurbis episcopus errasset, Tyberio presentem correxit etc. ex Beda.

10. Mox efferam Langobardorum gens, de uagina sue habitationis educta, in nostra ceruice crassata est. Atque umanum genus quod in hac terra pre multitudine nimia quasi spisse segetis more surrexeerat succisus aruit. Nam depopulate hurbes, euersa castra, concremate ecclesie. Destructe sunt monasteria uirorum atque feminarum, desolata ab omnibus predia, atque ab omni cultore destituta in solitudine uacat terra. Nullus in hac possessor inabitat, medactum [10 1Kb] est monasterium montes Seraptis in solitudine, et cuncta eius predia destructa. Occupauerunt bestie loca, que prius multitudo  hominum tenebat, et quod in aliis mundi partibus agatur ignoro. Rotharius rex Langobardorum, lubricum suis corporis, et multum uinolentum, fecit synodum cum [11 1Kb] episcopi, et dictis  legibus Langobardorum composuit, quomodo Langobardorum in Italia cum lege uiueret. Sed eorum prisco tempore gentilitatis non deserunt, quo Langobardi more suo immolabant caput capre diabolo in pugnantes hoc ei currentes per circuitum, et carmine nefandos decantaret. Et qui hoc non hacquiesceret, sine dubio interrogationis, capite punirentur. Rotharius rex Langobardorum obiit, et appositus est a Langobardis gentis sue Rauenne ciuitatis. Sergius  papa in sacrario beati Petri apostoli capsa argentea que in angulo obscurissime diutissime  iacuerat, et in ea crucem diuersis lapidibus adornata, Domino reuelantem, repperit. De qua tractis quatuor petallis, quibus gemme incluse erant mire magnitudinis, portione ligni salutiferi dominice crucis interius reposita inspexit. Que ex tempore illo annis omnibus in basilica Saluatoris que  appellatur Constantiniana, die exaltationis eius ab oni  oscularetur atque adorarent populo. Gysulfus rex [12 1Kb] Langobardorum, in primo regni sui [13 1Kb] Beneuento Campanie igne gladio captiuitate uastauit. Cumque non esset qui eius impetum resisteret apostolicus papa Iohannes, qui Sergius successerat, missis ad eum sacerdotibus ac donariis plurimis humiuersos redimeret captibos, atque hostes domum redire fecit. Qui mira Deo fauente tyrannus Gysulfus, rex Langobardorum, a suis interfectus est.

11. Ereberectus  rex Langobardorum roboratus est in regno, cepit curiose querere patrimonia Alpium Cotiarum, multa nimis considerantes in amore Petri principis apostolorum, quomodo ablata esset a suis antecessoribus et quomodo pertinebat  apostolice sedes, sed a Langobardis multo tempore fuerat ablata. Restituit iuris eiusdem sedis, et hac donationis aureis scriptam litteris Roma direxit. Iohannes preerat papa, qui inter multa operum inlustrium fecit oratorium sancte Dei genitricis, opere pulcerrimo, intra ecclesia beati Petri apostoli, ubi dicitur a ueronice. Ereberectus rex Langobardorum, audita euersionis monasterii sancti Siluestri in monte Syrapti, repetitio facta a Iohannes huius apostolice sedis, ut in suis regie potestatis detinere manibus, ut quod hec ita actum est, restitutum est monasterium cum omnibus suis rebus, et regimen sancte conuersationis quiebit in pace, monasterium cum Tuscie finibus.

12. Mortuo itaque Ereberectus rex Langobardorum,  successit Liubrandus  rex Langobardorum, donatione patrimonii ulpium  Cottiarum, quem [14 1Kb] Ereberectus rex fecerat, ille repeterat, ammonitione uenerabilis pape Gregorio, qui Iohannes successerat, confirmauit. Liubrandus rex decessit imperio suo.

12*. Grimualdus rex successit in regno, Langobardorum regni moderabat abenas. Eiusque filius Romuald Samnitibus imperabat. Insignis sacerdos Barbatus, nomine, ut prephatus sum, Redemptoris nutum claruit, Beneuenti actiones celebs  miraculisque coruscas. Is quoque diebus quamuis sacris babtismatis unda Langobardi ablueretur, tamen prisco gentilitatis ritum tenens, sicut bestiali mentem degebant. Bestie simulacro que uulgo uipera nominatur. Grimualdus rex, pater Romuald, sinodum  facto cum episcopi et iudicibus Langobardis in ciuitatem Mediolano, ante corpus beati Ambrosii, adiuncxit lege in edictis que dudum Rotharius rex constituit. Romuald rex flectebat colla, que debite suo debebant flectere Creatori. uerum etiam non longe a Beneuenti menibus quasi solempne die  sacra colebant arborem, in qua suspendentes corium etc. usque custodiunt, ut in uita sancti Barbati.

13. Omnibus uero Langobardis in regno Italie, relicto errore a Christi moderamine conuersis, fide sancte Trinitatis tenentes. Interea Gysa soror Romuald, in Christi amore accensa, nullo modo a uirile amplexus satagebat. Eratque uenustas, eleganti forma, qui exiit fama pulchritudinis per huniuersus horbem. Deuulgatum est enim Florenti, rex Palermitano  , pulchritudine eius puelle; congregatique barbarorum gens, Africe, Palarmo, et Babylonie, classes naue impetum  , nauigioque certantibus, ad Amaluis peruenerunt; quo terra coperuerunt sicut locuste. Concite irritantes  super  Beneuentos urbem, et uidit Romuald exercitus barbarorum, quia multi erant, et timuerunt nimis. Et dixit Romuald ad Langobardos: »Exurgamus, et ascendamus contra inimicos nostros.« Et dixerunt Langobardi: »Non possumus ascendere aduersus tantum exercitus; melius est nobis refugium nostre ciuitatis, et liberemur animas nostras, et nuntios nostros dirigamus a Grimuald rex noster patri tuo, et pugnemus aduersus eos; nos enim pauci sumus.« Et dixit Romuald: »Absit a nobis. A diebus ex quo Alboin rex, noster antecessor, Langobardos eduxit de Pannonia, talisscemodi non est inuenta inter Langobardos! Et si uenit finis nostre, moriamur cum robore pro patrie nostre; et uictorie patribus nostris non relinquamus!« Et  factus est luctus magnus in populus Langobardorum, quia paucis erant; maxime habitatores antique Beneuentani. Radelgisi, cognatos Romuald principes, negotio pertractabant clam cum barbarorum gens. Et ingemuerunt principes, omnes principatus eorum, et qui fortior esse uidebantur. Tunc Romualdus gloriosus princeps, exiuit foras urbem Beneuenti; subito irruit super barbarorum gens, et proximauit exercitus Langobardi, et steterunt contra exercitum barbarorum. Et tubis cecinerunt qui erant cum Romuald. Et commota est terra a uoce utriusque exercitus, et fuit pugna commissa a mane usque ad uespere. Et ceciderunt de barbarorum gens in illa die quadraginta milia uirorum. Florenti rex barbarorum fuga capiens, a maritima perueniens, in naue  ascendit. Romuald uero princeps factus est fortis ut leo in operibus suis, et erat sicut catulus leonis fremens a pugna. Et persecutus est iniquos persequens eos, et tradita est salus in manus eius, et reuertit in urbem Beneuenti; et nominatus est a plures gentes. Fecit autem hisdem princeps Romuald ecclesia gloriosa  hubi prius Langobardi ad arbores adorabant, in onore sancti Felicis; et hibidem corpus beati Felicis deposuit, et alii sancti plures, et depincxit, et deaurauit; cuius memoria usque odie est. Genuit autem isdem Romuald filios de Theuderada tres, quarum primus uocitatur Aroaldo, secundo Maroaldo, tertius Sycardus; ad ultimus Sikinolfus. Res gesta que narro, temporibus Romuald, quo transportato corpus apostoli sancti Bartholomei de India superiore a Limparis  insula peruenit. Ibique aliquantos annos permansit. Qui nutu Dei ueniens Agarenorum [15 1Kb] gens, tota insula igne gladioque consumpta a fundamentis murorum eius diruta, sicque peruenit ad lucellos [16 1Kb] hubi beatissimus apostolus inerat. Quo confractus lucellos, ossa eiusdem apostoli,  ut scriptum est: »Dominus custodit omnia ossa eorum; unus ex eis non conteretur .« Dominus autem in ipsa nocte apparuit custodes eiusdem apostoli, dicens: »uade, collige ossa apostoli.« Qui duriose turbulenter dixit: »Eu me! quantos annos in seruitio eius perdurauit, quanta accidentia mihi euenit. Modo diruta sunt omnia ossa eius, cum aliis ossibus miscuis; quomodo possum meis ossibus agnoscere?« Que dixit eis: »uide ossibus flammeo radiantes inter aliis; ipse collige diligenter.« Et quo ita factum est; collecta est reliquie apostoli in sindone munda. Agareni est consuetudo Apulie depopulare; que fama exiit, Romuald exercitus direxit, ut custodiret portora et maris limitis. Sicque peruenerunt Langobardi a  Lympares insula dosolatam, et uiderunt hominem Dei, et dixerunt: »Cuius merita hic ueneratis?« Et dixit eis: »Corpus beatissimi apostoli Bartholomei ab Agarenis disfractus; modo Deo mire collectus ab eo. Iterum ueniunt Aggareni; nescio quid faciam!« Ut audierunt, letantes nimia appreenderunt [17 1Kb] Largobardi hominem cum uenerabilem corpus apostoli in naue suscepta, nauigio ceperunt. Et ecce classes nauigium nimium Agarenorum approximauit. uidentes Langobardis spes eorum esset ablata, proni deuota ante corpus apostoli proiecerunt se cum lacrymis, et dixerunt: »Sancte Bartholomee apostole, si de periculis istis liberati fuerimus et in pace reuersi, in tuo nomine altare aureum et argenteum, infra ecclesia sancte Dei genitricis  Marie patremus.« Ex quo dicto in oratione leuantes, tantos error tenebrosa ineest, ut nemo inter Langobardos et Agarenos cernere non poterat. Sicque gaudentes in Beneuenti hurbem ingressi sunt; de thesauro que ceperunt Romuald principis deferunt. Cuius merita ipsius apostoli corpore et signis usque in finem seculi hibidem permanet.

14. Transacto namque tempore, glorioso princeps  migrauit. Regnauerunt filii eius pro eo, Arud et Maroaldo fratribus  , prudentis principis; separati a fratris sui, in ciuitates Nouecertus  habitare ceperunt, Sycardus et Sykinolfus puer in hurbem Beneuenti reliquerunt  , et factus est robor eorum in tota Apulie finibus. Radelgisi, patrueles eorum, consilium perpetrauit cum habitatoribus ciuitate Nouecertus, clam operabantur. ueniente die pascalis epyphaniorum, noctu in ecclesie huius ciuitatis trucidauerunt principis summi. Sycardus princeps, audita morte fratri sui, recordatus uirtute patrum suorum, et Langobardorum gentis sue, ostiliter congregatus, a Nouecertus ciuitate peruenit. Ciuitas Nouecertus magna et fortitudine nimis; ceperunt Langobardi obsidere ciuitates, igne  gladio deuastantes oppida eorum, et castre destructe sunt. Munierunt ciuitates gyro per circuitu, ita ut non possit habitator ciuitates Nouecertis pre impetum bellatores manus erigere. Et pugnauerunt Langobardi aduersus eos multis diebus. Et fecerunt machinas; et misit Sycardus princeps legatos ad hurbem Beneuenti ad Sykinolfus puer, germano suo, ut ueniret ad se. Et exiuit Sykinolfus princeps cum multitudine, et percussit ciuitates Nouecertus; et trucidauit multos. Et comprehenderunt ciuitates, et conbuserunt eas igne cum populos et mulieres; et non remanserunt ex eas usque unus. Et subuertit muros, et menie ciuitatis dissipauit a solo fundamentis. Sycardus reuersus est in ciuitates Lauellus. Sycinolfus ingressus est in hurbem Beneuenti, et  ceperunt iudicare populo; et trucidaret impios. Erat enim consilium Radelgysi uanum et pessimum, et misit legatos ad hurbem Salernam ad Leo episcopus, ut intimaret a Sycardo principe, ut Sykinolfus puer transmittere a Salerna ciuitas, ut artis litterarum instrueretur. Ex quo ita peractum est, sicque petitio eorum adimpletum est. Regnauit  idem Sikinolfus in hurbem Salernem. Beneuentani unianimes tractans de interitu Sycardi principi, miserunt nuntius ad Leo episcopus Salernitanos, ut Sycinolfus oculos eius eruere; ut principatus Beneuenti, in se ipsis exibere uirtutem, Salernam hurbem in sua potestatis percipere. Quo Leo episcopus non hacquieuit consilio eorum. Tunc unianimes Beneuentani perrexerunt a Labellus ciuitas; pacifice  uerba Sycardi principi narrare ceperunt. Quo princeps benigne suscepit eorum uerba, honorifice composuit. Tunc unus ex ipsis gladium arripuit, percussoque principe, totum corpus eius ferro uastare ceperunt. Combusta hurbem Labellus, a Beneuentana hurbem regressi sunt. Et iurauerunt inter se, ut ultra non acquiescerent principis Sykinolfus. Et surrexit Sykinolfus princeps, et huniuersis  qui se coniuncxerat fratribus suis, et preliabantur prelia magna, et dilatauit uirtutem populo suo Langobardo, et induit se loricam uelut gigans, et precincxit se arma bellica, et preparauit se ad bellum. Et ueniens a Beneuenti hurbem; tunc infelices Beneuentani miserunt nuntius a Sycinolfus dicentes: »Hii qui sunt homicides, manibus tuis damus; terram enim potestati tue es!« Sykinolfus, princeps Salernitano, fecit uindicta de fratre suo; trucidati et suspensi de Beneuentani numero quadraginta sex. uictores a Salernam hurbem perrexit. Et factum est irritum magnum inter Beneuentos et eius succedentia, et Salernu et eius succedentia, et diuisio usque in presentem diem 

15. Liuprandus, rex Langobardorum, fecit pugna cum Auarorum gens in Aquilegie partibus, et conculcauit  Aquilegia, et Benetia, necnon Sardinia insula, et Corsica, et ampliauit regnum Langobardorum. Quo rex factus uir christianissimus atque catholicus, synodus factus canonicorum, cum episcopis et clericis fidem sancte Trinitatis. Et rex Langobardorum que antea disposita non sunt, mirifice composuit. Regnauit hisdem rex honorifice annos plures, et quietum est regnum Langobardorum et Romanorum.

16.  Genuit autem isdem rex filios duos  ; primus Rachisi, secundus Astulphus uocitatur. Constituto Rachisi a patre suo regno, et factus est rex Italico uiuentem patri eius. Obiitque Liuprandus rex , accepit Rachisi uxorem de hurbem Roma, nomine Tassia, et disrupit  lex paterna Langobardorum morgyncaph, et mithio, que in suis legibus affixum est, non adimpleuit. Fecit autem donationes cartule Romane, sicut ipsi Romani petierunt. Propter hoc Langobardi irritati aduersus Rachisi rex, et tractantes cum Astulphus de regno eius. Perrexit Rachisi rex a Pinnensis urbe uetustatem consumpta, eratque hibi abitatores Langobardo nomine Lupo, que sine heredibus mortuus fuerat. Est autem constitutus in legibus Langobardorum, ut Langobardus qui sine heredes mortuus fuerit, curtis regia succedat. Successit Rachisi rex omnes facultates Luponi in sue regie potestatis. Precata est Tassia regina a Rachisi rex, uiro suo, ut a montes Syraptis a monasterium beati Siluestri ab orationes pergere cum ipso; quia  consuetudo Romanorum est, sepius uenire. Acquieuit rex petitio uxori sue, ueniens cum comitatu suo a Seraptenas montes. Cumque properaret ad locum hubi dicitur Ad arcum, tanta denique flagrantia naribus  eius orta est, quanta numquam antea aut postea naribus eius adhibita non fuit; non tantum regibus et regina, sed etiam a cunctis Langobardis sequentibus se. Intrantes in ecclesia iuxta corpus sanctissimi Nonnosi, cuius superius memoriam fecit, non longe a corpus beati Siluestri, erat unus ex parasitibus suis Langobardis, de genealogia Langobardo de Beneuenti hurbem, qui per hereditaria a demonio sunt uexati, propter maledictionem que beatissimus Barbatus episcopus imposuit, propter Theodora uxoris Romuald principi, cuius superius memoriam fecimus. Quo demon per hos ipsius Langobardo clamare cepit: »O Nonnose, quid me perturbas? modo non exeo hinc, quia per hereditaria gentis iste succedemus. O Siluester episcope, uirtus tua me incendent; et si dehinc me eiicis, a Beneuenti  hurbem regrediar a consanguinium istius.« Quo dicto demon discerpens, exiens ab eo; propter hoc uocati sunt ipsius genealogie Langobardi Beneuenti »tempta - demonium« usque in presentem diem. Qui tanta gaudia in Rachisi rex et eius coniux, et cunctos sequacibus suis Langobardis inerat, ut ferocitatem qui dudum abuerat, in umilitatem gratie sunt conuersi. Quantas lacrimas et orationes Langobardi exorti sunt, et munera ibidem optulerunt, narrare longum est. Rachisi rex et Tassia regina, uxor eius, per preceptum donationis in uenerabilis monasterium sancti Siluestri et beatissimi Nonnosi curte unam, nuncupantem Ustriciano in territorio Spolitino, in pago cuius uocabulum est Pinnis, cum ecclesia in onore sancti Siluestri infra  ipsa curte constructa est, et omnibus adiacentiis, uel appendiciis hibidem pertinentibus, uel aspicientibus, sicuti Luponi ducis manibus suis detenuit. Mansit in eo montes rex dies tres gratias agens Deo; a Spolitana urbem regressus est. Langobardi furore accensi, sicuti consuetudo gentis eorum, fronite unoque animo Astulpho petierunt, ut frangerent donationes cartule que Rachisi rex fecerat  uti Langobardorum deinceps non esset. Et petierunt Langobardi Astulpho, ut conueniente cum episcopis, abbatibus prepositis synodochiorum, et cum custodibus ecclesiarum, in edictis legibus affigerentur. Que iureiurans spopondit Astulphus, esset facturum, si Langobardi regnum eis concedere.

17. Coronatus est hisdem Astulphus in Mediolana  hurbem , infra ecclesia sancti Ambrosii episcopi, et electus est rex in mense Iunius  , indictione 10 [18 1Kb] . Tanta denique nequitia exarsit suis temporibus, quanta numquam suis antecessoribus  repertum non est. Fecit synodum cum ualerius archiepiscopus Rauenne ciuitatis et cum Conaldus archiepiscopus Mediolane ciuitatis, et cum iacentiis [19 1Kb] episcopis, abbatibus, iudicibus, fidelibus Langobardis in regno Italie permanentibus, fecitque capitula sicuti Langobardi precati sunt; et in edictis affigi precepit. Tunc surrexerunt uiri Romani scelerati, et intimauerunt Astulfu regi, ut uenirent et possiderunt Tuscie finibus et Romanum imperium usurparent. Exaltatum est cor eius non in Deo, nec in onore ecclesiarum, sed in bella, in rapina, et igne, et gladio. uenientes in Spolitinam urbem, misit Robertus comes palatii a Sauinensis, ut uia et portua custodiret, nec Romanis iter carperet. Misit Grimualdu a Centucellensis, ut custodiret  uie finibus Romani et portua maris. Nuntius misit a Terracina urbem, ut custodiret uia maris et terris, ut nec uenundaret alicui Romanis, nulla rem perciperet. Et ascendit Astulfus rex in campo Tiburtino cum sex milia Langobardorum, et factus est pauor magnus in Romanis. Fecerunt pactuatione cum Tiburtina urbem, et cum Pristinem hurbem, nec Romani nec colloquium nec amicitias cum eo habentur. Incenderunt Langobardi ecclesie sanctarum, hubi corpora eorum quiescebant. Igne gladioque uastantes tota Tuscia, ciuitas Nepesina in suo dominio perdurantes; quantas nunc exarsit contra Romanos, per singulos non possumus enarrare. Castra Romanorum destructe sunt, monasteria et oppida uastantes, nulla spem recuperande inuenire  potuerunt. Erat pontifex in urbem Roma Stephanus nomine  , uidit se in tanta desolatione positus, dixit: »Eum me, quid faciam? Regno Italico a multis gentibus depressus; prius a Medis, et Lanis, postmodum a Gallis, tertius a Gothi, quartus a Langobardis. Qui in Italia possessio facta est, denique a Zacarias magnus presul antecessoris meis, cuius Deo auctore deseruio; qui multis calamitatibus depressus, a nefandis Langobardis uastata urbem, destructa Tuscie finibus monasteria uirorum hac puellarum, basilice sanctorum concremate sunt; qui in exilio deputauit se ipsum propter opus ecclesiarum Dei. A Pipinus quedam Francorum hi qui Francia peruenit. Gaudebundus rex Pipinus et honorifice suscipit, inuitatis in Italia, ut gentis Langobardorum  sub suo dominio constitueret. Qui Pipinus cum Carlomagno regebat Francorum gens; quo ordine et origine subtus huius serie dicamus. Orta est intentio inter Pipinus et Carlomagno de regno Francorum; qui Zacarias papa a Carlomagno rogatus est, ut de monasterio sancti Siluestri in monte Syrapti per preceptum pontificalis iure perpetuo concederetur. Quo pontifex summus libenti animo  concessit, et omnia adiacentia illius sicuti a priori tempore constitutum est, iure affixum est constituit. Datos legatos Pipinus et Carlomagno a Zacaria papa, Astulfu regis, in Ticine ciuitatis repertas, omniaque et qualiter peracta sunt innotescunt. Astulphus rex Langobardorum nequissimus, nefandus et callidus uerba honorifice composuit, et omnia Pentapolim et Tuscie finibus et quicquid a sancte Romane ecclesie uidetur illi restituit. Sed tamen a consuetudo eorum maligna non declinauerunt. Inito consilio cum episcopis et Deum timentes quod agere debeant de persecutiones Langobardorum, si ad Grecorum genere regnum Italicum et Romanum imperium deuolberet, et si a Francis in Italia ingredi deberet. Sed melius est a nobis a Francis  que a Grecis dominio illorum subiaceret.«

18. Robertus comes palatii Langobardo Sauinensi exiens, ergo pugnantis contra Romanos. Sicque uenit a Lubria ciuitates, que pugna conflicta cum Romanos ceciderunt de Romanos uulgos et nobiles plures. Robertus Langobardo constitutus erat in campo, et abebat roborem. Quo presul in ecclesia beati Petri apostoli, locutus est populo dicens: »De celo autem adiutorium sit uobiscum; eligite uos ad pugna cum Langobardis; nolite metuere!« Et habierunt Romani contra Robertus Langobardo. Et ecce exercitus Langoburdorum transiebat flubium Lubrie. Romani persequentes contra ipsos, trucidati et gladio interfecti de Langobardi fere ducentos, et Robertus comes palatii trucidatus est; et Romanis  reuersi sunt uictores. Post hec sanctissimus papa Stephanus uia directum pro populo Romano et sancte eiusdem ecclesie defensione, sicque in Francia peruenit, in Aquisgranis palatio, ad adiutorium et solacium querendo pro iustitiis sancti Petri. Qui Pipinus rex honorifice suscepit apostolicus; ad sanctum Dionisium ibidem perrexerunt. Dixitque Pipinus ad apostolicus: »Zacarias antecessori tuo intimauit  mihi per missos meos, Burgardus episcopus, et Folradus cappellanus, de regibus in Francia qui in illis temporibus non habentes regalem potestatem, si bene fuisset aut non? Zacarias papa mandauit me Pipino, melius mihi esset regem uocari, qui potestatem aberet, quem illum qui sine regali potestate manebat, ut non conturbaretur ordo, per  auctoritatem apostolicam. Ime [20 1Kb] Pipinus  secundum more Francorum electus sum a regem et unctus per manus sancte memorie Bonifatii archiepiscopi, et eleuatus sum a Francis in regno Suesionis ciuitatem. Ildericus uero Saxone, qui false rex uocabatur, tonsoratus est et in monasterio missus. Carlomagnus germano meo post mortem Caroli genitori nostri diuisimus regnum Francorum inter nos in locum  qui dicitur Pictauis  . Eodem quoque anno Carlomagno germano meo Alamanniam uastauit. Tunc  Carlomagno confessus est mihi Pipino germano suo, quod uoluisset seculum relinquere, et in eodem anno nullum faceret pugna; sed honorifice direxit eum cum muneribus.« Cumque auditis hec apostolicus supradictus confirmauit Pipinus unctione sancta in regem, et cum eo uncxit duos filios eius domnus Carolum et Carlomagnum in regibus [21 1Kb]  . Tunc  Carlomagno Romam perrexit ad limina apostolorum; post hec ad montem Syrapti monasterium ingressus, ibique se totondit et monachus effectus est.

18 *. Que et quanta gloria hibidem constituit, modo audiamus. uidens quia laboriosus es et montes  fratribus insudanter, edificauit ad radicem montis in loco hubi dicitur a Mariano  , in onore sancti Stephani martyris, et cunctis fratribus adhesit excepto abbas, et aliquantis fratribus in usus monasterii prioris reliquid. Fuit moratus in monasterio sancti Stephani aliquantos tempus, nec ferebant animo eius in loco eiusdem. Quadam die iter peragens, per agros eiusdem monasterii ad ecclesiam sancti Andree apostoli, iuxta flumen ad inuestigandam res ecclesiarum iter peragens subtus montes Grifianello, et inuenit castrum antiquum Aquarium, qui ad radices montis Grifianello emanat aquas. Qui diutius diligentissime prospexit, atque cuncta edificalia, que ad opus monasterio conspexit, iterum ad monasterium est reuersus. Reperto itaque consilio a fratribus  de Bahiano castro, quomodo aut qualiter hedificandum domum iuxta castrum monasterium domni principi apostolorum Petri, et sancti Benedicti, et commemoratione sancti Andree apostoli, usque in presentem diem. Emit autem agrum superscriptum uir Domini Karlomagno, curtem unam nunccupantem sancti uiti, cum gualdo  qui dicitur Corgitu. Item curtem sancti Gregorii, cum colonis et colones; item curtem Petroniani, et Asiniani. Item curtem sancti Heristi, et eius adiacentia. Item fundum Fanianu uncie sex; curtes Priscani, in quo est ecclesia sancti uictoris, cum colonis et colone; cum fundum Flabianello, Robelli, et fundum Corbiani; fundum Magere cum appendiciis suis; fundum Cotteanum, in quo est ecclesia sancti Benedicti siue  quibus aliis uocabulis nunccupatur, cum famulis et famule ibidem residentibus, casinis, casale; fundum Clarano, casale de Cerole, casale de Rufiano grasso, cum colonis et colone; fundum Carpiniano, fundum Cossanum, fundum Torritula, fundum Sentiani, tres  uncie, fundum Foliani, et fundum Bassanu cum ecclesia sancti ualentini, cum famulis et famule; fundum Aureliani; et sex uncie fundum Celedrani; fundum Cecilianum, cum colonis et colone, fundum Lauriani, fundum Grazzano, fundum Mariano cum famulis et famule; fundum Foriano; et quattuor uncie, fundum Terrentianello, fundum Marcelliano; et fundum Pulbine, fundum Bersianu, et fundum Grifiano, fundum Belgarolum; et sex uncie, fundum Ofiani; et fundum Maturis, fundum Patinara, fundum Montone cum famulis et famulabus suis, fundum Saluiani, fundum Cerbinarola, fundum Pattialis, tres uncie Casauentoli, octo uncie, fundum Antiqui, fundum Prisciani, fundum Quarazzanum, fundum Pontinianu, fundum Catonianum, fundum  Ciminianu, fundum Matitianum, octo uncie fundum Paonis, fundum Terlata, fundum Barbarica, fundum Casa Crisciani, fundum uallescura, fundum Rupiliano, fundum Damiano, fundum Asterii, fundum Martuniani, fundum Seriano cum aquimolis duos et cella sancti Siluestri, fundum sancti Prosperii cum uocabulo Cacahelli, fundum Munitioni, fundum Iuniani, fundum Proniani, fundum Mitiliani, fundum Rusciani, fundum Plaga montes, fundum Polliano, cum ecclesia sancte Marie cum famulis et famule, fundum Scatianum, fundum Cariano, fundum Maniano, fundum Occisi; et sex uncie fundum Rutiliani.

19. Denuo reclamatione a Pipino rege et filiis suis Carolus et Carlomagno de Astulfus rex Langobardorum,  quantaque percussio exercet in sancta Romane ecclesie et in populo Romano. Pipinus rex audita hec uerba apostolicis, contristatus est nimis propter iter apostolicis, iuratus dicebat: »Ego per memet ipsum uenio.« Bandus missus ex ore regis, in Franeorum gens, et in Saxonia, in Aquitaniis partibus et in Baiuuaria, et Squasconia  , et Alamannia, et in cuncte regnora eius, ut omnes hostiliter Kalendas Maias, in Langobardorum gens super Astulfus rex. Carolomagno monacho, germano Pipini regis, expleto monasterio sancti Andree apostoli et omnia que ad husus monasterii continet, uidens suis moribus cum gentis hac fratribus suis monasteriis non essent coniunctum [22 1Kb] , recessit  inde in Samnii prouincia, in Cassino montes, in monasterio sancti  Benedicti, hibique permansit. Audiens hoc Astulfus rex Langobardo, que Pipinus rex Francorum con Trasalpine gentis super se ueniret. Que festinus Astulfus rex a monasterium sancti Benedicti in montem Cassini peruenit, postulans et deprecans ad abbas  huius monasterii, et dona multa promittens, ut Carlomagno monacho a Pipino rege germano suo properaret, ad dissipanda consilia Stephani pape, ut Francis in Italia ingredi non deberet. Accepta benedictione abbati sui hac fratribus, libenti animo perrexit, sicque in Franciam uenit  . Omnia qualiter per ordinem a Pipino intimauit Carlomagno monacho, Pipino rex noluit hacquiescere consilii eius. Pipinus  rex apostolicas inuitatione in Italia iter peragens, iustitia beati Petri apostoli querendo. Astulfus rex Langobardorum supradicta iustitia uetando, clusas Langobardorum petiit, obbia Pipini regis et Francis uenit; et inierunt bellum Francis cum Langobardi. Et retro Langobardi fuga capta, auxiliante Domino beatoque Petro apostolo  intercedente, Pipinus rex cum Francis uictor extitit. Eodemque anno Stephanus papa reductus est a sancta sede, per missos domni regis Pipini, Foldradus episcopus et reliquis qui cum eo erat. Incluso uero Astulfo rege in Papia ciuitate, iustitia sancti Petri pollicitus est faciendi. Unde rex Pipinus obsides quadraginta receptos cum sacramenta, reuersus est in Francia. Carlomagno autem monachus Bienna ciuitatem remansit, una cum Berta domna regine  ; infirmus languebat dies multos, et hobiit in pace. Dum  prospexisset Pipinus rex, ab Astulfus Langobardorum rege, ea non esset uera, que antea promiserat de iustitiis sancti Petri, iterum cum missus apostolicis Stephani iter pergens in Italia, Papia obsedit, Astulfus rege Langobardorum  inclusit, magis magisque de iustitiis sancti Petri confirmauit, ut stabiles permaneret, quos antea promiserat, et insuper Rauenna cum Pentapolim, et omnem exarcatum conquisiuit, et per precepto sancto Petro tradidit. Ut per missos apostolicis, monasterium sancti Andree apostoli nullus auderet aliquis damnietatis adtingere aut uiolare. Et  dum reuersus est Pipinus rex, cupiebat supradictus Astulfus, nefandus rex, mentiri que ante pollicitus fuerat, obsides dulgere, sacramenta rumpere; quadam die uenatione fecit, percussus Dei iudicio uitam finiuit.

20. Inito consilio Langobardi, quomodo Francis super se erueret, et leuauerunt Desiderium in regem; quomodo et qualiter postea dicamus. uidens Stephanus papa ex omni parte uictor esset, et gloria  dignitatis presule hac gentis Romane triumphans, cepit hedificare domum ecclesiam, in onore sancti Dionisii, Rustici et Heleutherii, in hurbe Roma, iuxta uia Flamminea, et ereio  , non longe ab Agusto  , iuxta formas species decorata, sicut in Francia uiderat. Misit  Constantinus imperator de Constantinopolim regi Pipino cum aliis donis  organum, qui in Francia usque peruenit. Et rex Pipinus tenuit placitum suum in Compendio cum Francis, ibique Tassilo uenit dux Baiuariorum in basatico se commendans per manus, sacramenta iurauit multa et innumerabilia, reliquias sanctorum manus imponens, et fidelitatem promisit regi Pipino, et filio eius Carulo et Carlomagno, sicut passus recta mente et firma deuotione per iustitia, sicut bassus domino suo esset deberet. Sic confirmauit supradictus Tassilo, supra corpus sancti Dionisii, Rustici, et Eleutherii, necnon et sancti Germani, atque sancti Martini, ut omnibus diebus uite eius sic conseruaret. Pipinus  rex in Saxonia ibat, et firmitas Saxonia ibat, et firmitas Saxonum per uirtutem introiuit, in locum qui dicitur Simnia; et multa strages facte  sunt in populo Saxonum. Et tunc polliciti sunt contra Pipinum omnes uoluntates eius faciendum, et honores in placito suo presentandum, usque in equos tricentos per singulos annos. Natus  est Pipino regi filius, cui supradictus rex nomen suum imposuit, ut Pipinus uocaretur sicut pater eius. Qui uixit annos duo, et in tertio defunctus est. Eodem  anno Pipinus rex Roma perrexit. Stephanus papa et eius clero cunctisque a sacris ordinibus est concessus, et populo Romano in occursum regis, cum ymnis et laudibus ad ecclesiam sancti Peregrini aduenerunt. Contemplatus est rex Pipino populo Romano, et eius acta, gaudebundus peruenit in ecclesia apostolorum principi. Celebrataque eius sollempnitatem myssarum, quantaque largitus est elemosinarum  pauperum, et dona ecclesiarum, longum est enarrare. Permansit rex Pipinum mense unum in urbem Romam; egrotareque cepit domnus Stephanus papa, dolore cordis metusque Pipinus rex de nece apostolicis, die constitutique obiit. Conuentoque facto populi Romani, cum Pipino rex de Paulo, germani Stephani pape, ut cathedre apostolice preesset. Electus est a populo Romano clero, et Pipino rex, et populo Francorum, electus est in sacratissima sedem beati Petri apostoli. Cunctaque eius ciues Romana et Tuscie finibus, et cuncta Pentapolim, et Gottiarum montes in ecclesia beati Petri apostoli constituit. Gratias agentes Deo et apostolorum principi, reuersus est in Francia.

21. Tunc Pipinus rex cernens Guaifarium ducem  Aquitaniorum, etc. Sequuntur Annales Laurissenses ann. 760, 761, 762. 763, usque: Pipinus . . . . . . . . . per Legemodicas in Francia reuersus est. Et facta est gens ualida. Iter  perrexit Italia ad conferendi Italico regno; tota hiemps in monasterio sancti Andree apostoli, et sancti Siluestri confessoris Christi, et sancti Stephani martyris hiemauit, necnon et Tuscie finibus omnia res monasterii,  que a Carlomagno germano suo hempta fuerat, per preceptum sui nominis constituit. Et crux Domini que in suis ceruicibus appendebat, in uenerabilis cenobio concessit, seu Beneuenti principatus, et Salerni, Capuaque, et tota Neapolim finibus, et quicquid Campanie destitutum est, in suo sacramento constituit. Et cuncta Pentapolim et omnia Tuscie finibus apostolicis Pauli et suo iure concessit. Gratulanter et gaudebundus in Franciam uenit. Tunc  rex Pipinus abuit placitum suum in Warmacia, et nullum iter aliud fecit, nisi in Francia resedit; causa pertractabat mitissimus rex inter Wafarium, et Tasilonem; quia Tasilo consanguineus eius erat. Tunc Pipinus rex missos suos dirigit ad Baiuaria a Tasilo, et hec uerba loquens eis: »Pipinus rex  Francorum misit nos ad te, ut innotescamus beneficium et honorem, qualiter Pipinus rex constituit tibi. Eo quod esset meus consanguineus tota Baiuaria dedit tibi, et iureiurando fidem tuam pollicitus es obseruandi.« Modo commotus facie regis uidere noluit. Tunc, etc., ut in Ann. Laurissensibus an. 766, 767, 768, usque ad obitum Pippini. Hibique diem hobiit, finiuit octaba Kal. Octuber.

22. Domnus  itaque Adrianus natione Romanus de regiones uia lata, ordo scrinii sancte Romane ecclesie, electus est pontifex, a cuncto Romano populo, in sede hac beatissimi apostolorum principis. Oportet horiginem Francorum rex per genealogiam nunccupare; qualiter ad apicem regni peruenerit Karolus mitissimus rex, modo dicamus. Gens   Meroingorum, de qua Franci reges sibi creare soliti erant. Fuit primus Pipinus, qui genuit filium ex concubina nomine Carolus; hic primus Karolus est aduocatus. Qui Karolus genuit filios duos, Pipinum et Karolomagno, qui tota Francia dominatum sibi uindicantes oppressit. Mortuo itaque Karolus primus, qui officio tantum cum Ildricus Saxone deponebatur, Pipinus et Carolomagno germanis [23 1Kb] , uelut hereditaria Francia fungebatur. Hunc Pipinus et Karlomagno summa cum eo concordia, diuisum regnum Francorum inter se, Carolomagno sancte conuersationis habitum inbutus, Pipinus per auctoritatem apostolico susceptum Stephani pape rex efficitur. Qui Pipinus genuit filios duos, Carolus et Carlomagno, qui uncti sunt in regibus cum Pipino pater  eorum a Stephano papa; et mortuo idem Pipino, successit Karolus, gloriosus mitissimus atque amabilis rex, atque Karlomagno. Non post multum tempus defuncto Carlomagno rex, uxor eius et filii cum quibusdam qui ex omatibus [24 1Kb] consentaneis in Italia fuga petiit; sub Desiderio reges Langobardorum,  patrocinium se cum liberis suis, patrocinium contulit. Karolus autem rex per consensum omnium Francorum rex constituitur. Domnus itaque Adrianus papa persecutione Langobardorum non ferens, missos dirigit cum benedictione apostolica. Petrus mare usque Masilia, inde terrenum usque ad domnum Karolum peruenit. Inuitando scilicet ut Ann. Lauriss. a. 773, usque pascha similiter in Roma. Susceptum est itaque domnus Carolus rex honorifice ab Adriano papa, et a cuncto Romano populo, et in ecclesia beati Petri apostoli a scolis laudibus est honoratus. Quanteque pestilentie, et lamentationibus et uastationibus Langobardis populo Romano proclamatum est, quis potuit enarrare. Accepta itaque benedictione rex et absolutione beati Petri  apostoli domno Carolo, iterum a Papia uenientem ipsam ciuitatem cepit etc. ut Ann. Lauriss. a. 774, 775, 776, 780, 781, multis tamen omissis, usque Aquitania. Et inde reuertendo domno Karolo regem in monasterio sancti Andree apostoli cum uxore sua Ildegarda regine, et cum omni comitatu suo, omnia rebus ecclesiarum manasterii [25 1Kb] , que a Karolusmagno patruelis eius in prefatum monasterium concessit, et monasterium sancti Siluestri, cum monte Syrapti, et monasterium sancti Stephani in Mariano, omniorum predia, per preceptum regalis sue regie potestatis concessit, et dona amplissima hibidem constituit. Accepta benedictione a uenerabilis loco, Mediolanis ciuitatem peruenit etc. ut Ann. Lauriss. a. 781, 783, 786, 787, 788, 794, plurimis tamen  omissis; anno 786 rationibus, quare Karolus iter Italicum aggressus sit, addit: placitum habentis de conuenentiis eorum legibus Italie, que antecessor eorum regibus dudum antea indictis eorum scripta non esset; quod ita factum est. Anno 796 pergit: Nuntiatum  etiam sibi Adriani pontificis Romani hobitum, que in amicitiis precipuus habebat, sic fleuit hacsi fratrem, aut karissimum filium ammisisset. Erat enim in amicitiis optime temperatus, ut eas faciles ammitteret, et constantissime retineret. Leo mox in loco eius successit; misit legatos cum muneribus ad regem, et claues etiam confessionis sancti Petri, et uexillum Romane hurbis eidem direxit. Thesaurum  priscorum multa seculorum prolixitatem collectum, domno regi  Karolo ad Aquis palatium misit; quo accepta, peracta Deo largitori omnium bonorum gratiarum actione. Idem uir prudentissimus atque largissimus et Dei dispensator magna inde partem Romam ad limina apostolorum, misit per Agilbertum dilectum abbatem suum, misit. Porro reliquam partem optimatibus  clericis siue laicis, ceterisque fidelibus suis largitus est munera. Rex collectis, etc., excerpta Annalium Laurissensium annorum 796 et 799, usque: Norlaude Saxonis in Bardengawi. . . . ibique redditus Karli filii sui, expectans Leonem pontificem, simili quod susceptum est, cum honore dimisit. Qui statim profectus est Romam, et rex Aquisgrani palatio suo reuersus, cum honore summo Karolus supradicto Leo sanctus papa in sede sanctissima susceptum est. Fecitque  rex Karolum, filium Karoli, uindictam de Romani, et omnia Tusscie finibus et Rauenue, Pentapolim, a summo pontifice constituit. Monasterium sancti Siluestri in montem Syrapti, et ecclesia sancti Stephani in Mariano per preceptum in prephatum monasterium sancti Andree  constituit, et dona ampliaria fecit. Post hec domnus Karolus ad Aquisgranis reuersus est; medio Nobembrio allatum est ei, etc., ut Annales Laurissenses an.  804, donatum magni muneribus; et narrauit domnus Leo papa, quanta seditio ciuilis Romane contra eum eiecerunt, et quomodo ablatum est res ecclesiarum; audita et [27 1Kb] uerba mitissimus imperator conferens in corde suo. Tunc imperator per Bawaria ire uolentem etc. ut Ann. Laurissenses usque Mansitque apud eum dies 9; et sicut dictum et constitutum est, inter ipsis Roma repediauit. Ordinata omni et composita, que opus et necesse erat, sancte Romane ecclesie, et omni Tuscie finibus seu Pentapolim Rauenne in apostolicis Leonem constituit. Nam monasterium sancti Andree apostoli munitatem concessit, et in edictis Langobardorum affigi precepit; et exinde reuersus est in Francia. Sequuntur excerpta Annalium Laurissensium annorum 805,  808, 810, 814, et Eginhardi uite Caroli, capp. 15, 16, usque pronuntiarent.

23. Precepit [* 13Kb] rex fortissimus, ut classes nauigium  Normanicum hedificantes, et nauibus iuxta fluuium que de Gallia et de Germania septemtrionalem  1Kb] , ut per omnes portus et flumina, ubicumque naues stationibus tali munitio precepit. Ut per mare Adriatica in prouincia Benetie congregare precepit. Deinde tota Italie tam Benetie quemque Quilegie  finibus, seu Rauenne, Ariminum, quamquam et Ancone ciuitatibus, et cuncta litoris maris Adriatice, usque ad Trauersus congregare iussit. Et cuncta maris Terrine  , Eugenia  , Corsica, Sardinia, Pisani, Centucellensis, Rome, et quicquid Napulie  finibus omnium nauigarum multitudo collectum est ad Trauersus, quantum deinceps usque in presentem diem inuenire potuit. Mitissimus uero rex, accepta benedictione apostolicis Leoni, in sancto archangelo   ascendit, adorans et deprecans Deum, ut iter suum in pace dirigeret. Que profectus iter inchoauit,  in monte Gangano peruenit; multa dona hibi optulit. Qui per Neapolie finibus pergens, Kalabria feriore  usque ad Trauersus peruenit: decies centum et eo amplius passuum milibus lungitudine porrigitur. Iussit fieri pontes super mares multitudinem, omnes Francorum, et Saxonicum, et Baiuarium, Aquitaniorum, Quassconicum, Pannoniorum, Auarorum, Alamannium, Langobardorum, quorum gentis multitudo nullus potest capere, ante se exire precepit; molieruntque cuncte nationes terre Grecorum, ut robor eorum pro nichilo computatus. Collaudantes et benedicentes Deum, qui uia recto dirigit Karulo, seruus Petri principis apostolorum. Cum audissent [40 1Kb] Aaron reges Persarum, qui  exscepta India totum penetrabat  Orientem,  talem fecit amicitiam et concordiam, ut eis gratia eius omnium qui in toto orbe terrarum erant, regnum  ad principum amicitia preponeret, solumque illum honore hac munificentiam sibi colendum iudicaret. Ac deinde ad sacratissimum domini hac saluatoris nostri Iesu Christi sepulchrum locumque resurrectionis aduenisset, ornatoque sacrum locum auro gemmisque, etiam uexillum aureum mire magnitudinis imposuit; non solum cuncta loca sancta decorauit, sed etiam presepe Domini et sepulchrum que petierant [45 1Kb] Aaron rex, potestatis eius ascribere concessit  . Quanta uestes, et aromata, et ceteras horientalium terrarum opes ingentia, et dona Karulo concessit! uertente igitur, prudentissimus rex cum Aaron rex usque in Alexandria peruenit. Sicque letificantes Francis et Aggarenis, quasi consanguineis esset. Dimissoque  est Aaron rex a Karulo Magno in pace; in propria sua est reuersus. Rex piissimus atque fortis, ad Constantinopolitano hurbem, Naciforus  , Michahel, it Leo, formidantes quasi imperium ei eripere uellet, ualde sub sceptu; quo cognito rex formidine eorum, pactum et fedus firmissimum posuit inter se, ut nulla inter partes cuilibet scandali remaneret occasio. Erat enim semper Romanis et Grecis Francorum suspecta potentia. Unde et illum Grecum est ad prouerbium: , . Quod Latini dicunt: Francos abeto amicos. Qui mox imperator cum quanta donis [46 1Kb] et munera, et aliquantulum de corpore sancti Andree apostoli, ad imperatoribus Constantinopolim accepto, in Italia est reuersus. Roma ueniens,  et dona amplissima beato Petro constituit, ordinataque Urbe [47 1Kb] , et omnia Pentapoli, et Rauenne finibus seu Tuscie, omnia in apostolici potestatibe concessit. Gratias agens Deo et apostolorum principi, et  benedictione apostolica accepta, et a cuncto populo Romano augusto est appellatus, simul cum ipso pontifice usque ad montes Syrapti, ad monasterium sancti Siluestri deuenit. Deinde ad monasterium sancti Andree cum pontifice summo adest; qui rogatus imperator ad pontifice, ut aliquantulum reliquiarum de corpore sancti Andree apostoli in hunc monasterium consecrationis constitueret; cuius loco positus est in hunc monasterium uenerabile ecclesie, aput nos incognitum est. uictor et coronator triumphator rex in Francia est reuersus. Qui  cum tantus in ampliando regno et subiiciens esteris nationibus sisteret, et in eiusmodi occupationibus assidue uersaretur. Qui longum per ordinem multum est enarrare, nunc breuiando adtingamus. Deinde  cum matris ortatus filiam Desiderii, etc., excerpta uite Caroli, capp. 18, 19, 20, 22, 30, 31 et 32 usque anno, indictione sexta, quinta Kal. Februarias .


Hos  tibi uersiculos ad laudem, maxime princeps,
   Edidit eternam memoriamque tuam
Benedictus supplex famulus monaque  , qui mentem benigna
   Egregium extulit nomen ad astra tuum.
Hanc prudens gestam noris tu scribere lector.

24. In hoc uero tempore missis domnus Loduicus legatos suos renouandum Norbertum episcopus a Leonem imperatorem Constantinopolim, amicitias secum et predictum pactum confirmandum direxit.  Abitoque Aquisgranis, etc., excerpta Annalium Laurissensium annorum 814-824, 826, 827, 829; his additis:

Anno 815  : Inter hec quosdam primoribus  Romanorum . . . . . . . trucidatos. Erant enim numerum Romanorum tricentos qui interfecti sunt in campo Lateranensis. De maioribus erat enim papa Leo quartus omnia Pentapolim atque Tusscie finibus in pontificis constituit.

Anno 819 ita habet: In quo multa de status ecclesiarum et monasteriorum tractata atque ordinata sunt. Legibus etiam capitula que dudum in edictis scripta sunt affigi precepit. Quo perhacto---Ubelbi comitis Iudit duxit uxore.

Anno 824: In cuius  locum duobus per contentiones populi fuissent helecti, Eugenius archipresbiter tituli sancte Sauine; alius tamen quo nomen superest facta est seditio Romane ciuilis inter se, uincente parte nobilium parte subrogatus atque  ordinatus est.

Annos 827 et 829 ita iungit: Legatus imperatoris Romam uenit, et helectiones populi qualis esset examinauit. Ubi et missa sancti Martini, et festiuitatem beati Andree apostoli, necnon et ipsum sacrum sanctum dominice natiuitatis diem cum magna letitia et exultatione celebrauit.

Mense Februario conuentus hibidem factus, in Italia profectus est  . Romaque ingressus, in ecclesia apostolorum principis missarum sollempnitate celebrata, Apulie finibus adgressus est in ciuitatem Bari; quattuor turres edificari iussit. Quanta et qualia naues maris Adriatice portantes ea que necessaria sunt, Francorum scara in Bari ciuitas custodientes Scalaoria  inferioris et superioris, et  quicquid ciuitatis maritime posite sunt, ut Agaronicos non uastarentur. Romani etenim imposuerunt ad imperatore Loduicus Pius, unde memoria eius permanet usque in eternum. Imperator Loduicus in tanta uirtus in Italia estitit, ut sanguinium  pontificis Romani a legibus non potuisset erueret  . Abebat autem in palatio Lateranensis iudices preordinati, per singulos dies, a locus ubi dicitur a Lupa, quod est mater Romanorum, ut populum Romani per districtum placitum a dux Spolitinus, Aciprandum nomine, discutiendum. Pontifex Gregorius sancte sedis apostolice, quicquid a Constantinus imperator concessa fuerat ecclesiastice [49 1Kb] , Lodoicus imperator concessit. Monasterium sancti Benedicti in monte Cassini in prouincia Samnii, monasterium  sancte Dei genitricis semperque uirginis Marie  in monte Acutiano territorio Sabinensis, et monasterium domini Saluatoris territorio Reatino, iuxta  montes Letiniano seu Bogiano, monasterium sancti Siluestri in monte Syrapti cum monasterium sancti Andree apostoli, ad defensionis suis palatii imperator kamere sue concessit. Et monitate legibus insuper descriptis [50 1Kb] monasteriis in edictis legibus Langobardorum affigi precepit. Preordinata cuncto regno Italia a Lothario filio suo, qui consortes suis regni erat, constituit; benedictione accepta in ecclesia apostolorum principis absolutionis apostolico, in Francia est reuersus. Et non post multos hos dies hobiit .

25. Unde creuit rumor inter filiis regis, Lotharius, Pipinus, Loduicus, Carolus, et Carlomagno de consortes regnora, et sortierunt regnum inter se; inciperunt diuidere da ciuitas Faucis  quod est  uilicos  inter mare Adriatica, et mare Terrina, et usque in Aquitania; et diuisus est populum Italico uel Romano a Francorum imperium. Ceperunt pugnare inter se reges Francorum; unde exiit fama in Cordua, et in Africe tota Cartagine, ceperunt reagere Sarracenis consilium maligno, ut regnum usurparet, et ecclesia sancti Petri expoliare. Karolus  rex, filius Loduici Pii bone memorie, propter quodam suis facinoris, quod nunc [51 1Kb] super est, renuntiato regno fratribus suis, in monasterio sancti Benedicti in monte Cassino sancte conuersationis abitus accepit. Tanta humilitas in eo concessit Dominus, ut omnibus fratribus pedibus lauaret [52 1Kb] , ut inter omnes minor se putabat [53 1Kb] . Saxonis inchoantes preter discordiam, que erat inter Pipinus et Carlomagno  et Loduicum regibus; Lotharius uero, qui agustus est appellatus, regno Italie regebat. Saxonis cotidie preliantes, cepit exminuare regnum Francorum. Mortuo idem Karlomagno  , Saxonia in Francia ingressi, ferro igneque uastantes, fecit Pipinus  rex amica causa cum [53 1Kb] Saxones. Loduicus rex Aquitanie  cum Saxonis pugnabat. Aquitanii inter se conuenticula facta. Unde ablatum est regnum Aquitanie a Francis, usque in presentem diem

26. Mortuo idem Lotharius , successit in regno Karolus  , filius eius, pro eo non multum tempus . Orta est persecutio Romani inter se; exierunt uiri scelerati, et legatos miserunt a rex Babylonie, ut uenirent et possidere regnum Italie.  Tanta denique Aggareni in Italia ingressi a Centucellensis portus, sic impleuerunt faciem terre, sicut locuste uelut segetem in campo. Tantos timor inuasit  Romanos, ut nullos extra portas egredi; obsedita est Roma, et ciuitas Leoniana appreensa, et ecclesia sancti Petri capta et expoliata, et per monasteria ipsius ecclesie equos eorum stare precepit. uersa est mater omnium ecclesiarum in opprobrium, et omnis decore suo abstractum. ueniente iuxta altare barbari giro ballantes manibus. Arrepto unus ex illi lanciola, in pectore uultum Domini in absida depictum museo [54 1Kb] , non tantum museo dirrupit, uerum etiam materie confectionis transfudit. Cepit emanere sanguis, sicut homo uiuus fuisset in corpore; unde in eternum permanet. Aparatio eius, ut superius diximus, destructe cuncte monasterie eius, et ecclesiarum omnibus, ciuitas Leoniana; facta est Tuscie prouincia desolata, et ciuitates in  opprobrium, Romani afflicti merore apostolicus. Gregorius  huius apostolicis sedis successerat  inspiratus flamine sancto, cotidie confortantes populo Romano in uirtute Spiritu sancti, et consilio inierunt, quomodo Deus omnipotens auferret feras nationes barbarorum, et ecclesia sancti Petri apostoli, qui est caput omnium ecclesiarum, a pestiferas gentes erueret. Nuntius missus a Loduicus rex , filius Loduici  pie memorie, ut ueniret et defenderet ecclesia sancti Petri, et Romanum regnum. Ut sicuti a Pipino. et a Karulo, et Loduicus pater eius triumphum uictorie regnum Italie erexerat, ita et ipse regnum Romanum in suis pollicitationibus optineret. Non diutius moratus Loduicus rex, cum Francis a Roma perrexit. Gregorius  papa legatos misit a Quido marchione, ut ueniret et succurreret ciuitatis Romane ecclesie sancte, pro cuius amore Dominus sanguinem suum fudit; et dona amplissima reciperet. Perrexit igitur marchio Quido cum omni exarcatu gentis sue Langobardorum in urbem Romam ingressi, ceperunt pugna inciperet a pontes sancti Petri, et a portas Sassie ciuitas Leoniana multis barbarorum gentis interfecti sunt, per uirtute sancti Petri; et pestifera gentis inter se dicentes: »Quia uidimus sanguis deus christianorum!« Facta est dispersio Agareni et dux eorum, et mollierunt in se ipsis [55 1Kb] . Loduicus rex uenit ostiliter usque ad montes Malum  , hubi est ecclesia sancti Clementis, conspexit multitudo eorum, formidare cepit cor eius, quia non  erat cor eius sicut pater eius. Impetu fecerunt Franci et concinnerunt tuba, et facta est uoces eorum et tube sicut tonitruum, maxime rumores ciuitas Romane, et uoces ecclesiarum. uenerunt Francis ad arcus qui dicitur Militorum; quis potuit numerari illa tribulatio? Loduicus rex ueniente a  fossatagine non longe ab arco, leuauit manus suas contra Francis, ut Francis uidentes, retro pedes post se [56 1Kb] . Aggarenis inter se irritantes, exierunt de ciuitas Leoniana, et de ecclesia principis apostolorum, irruerunt super Francos; quantis interfecti sunt, nullus potuit numerari  . Quido marchiones et Romanum populum post eos interficiendum, et Aggareni antecedentes et fugientes, sicque uenerunt a Centucellensis portus; uerumtamen decima partes ex eis non remansit. In naue ascensis Aggarenis, cum omnis decore ecclesie sancte in mari ingressi sunt. Quido marchiones cum suo comitatu, Loduicus rex cum quantos Francis euaserat, in Roma sunt reuersi. Propter hoc populi Romani in derisione abuerunt Franci, usque in odiernum diem.  Quido marchione accepta dona ampliissima et gratias Romanum populum, in propria est reuersus. Loduicus rex in Papia ciuitas ingressus, regnum fraudatum a Karulo neptus eius 

27. Romani plus magis fraudulenter contra Francos miserunt legationes a Palarmo, et Africe, ut uenirent et possiderent Italico regno. Tunc exierunt Aggarenis gens quasi situle, et properantes uenerunt ad Amaluis, et repleuerunt Calabria superiores, ueniente ad fluuium qui dicitur Garinganu  , apprehenderunt turres, et facta est eorum habitatio. Ceperunt tota Campania ferro, igne uastare; territorio Ciculano, et Sauinensis, et ciuitas Narnienses, et ciuitas Ortana, et ciuitas Nepisina, in suis dominiis redacte sunt. Propter hoc amplius rex Francorum  in Italia non regnauit usque a presentem diem. Regnauerunt Aggarenis in Romano regno anni triginta; redacta est terra in solitudine, et monasteria sancte sine laudes. uerumtamen propter peccata populi. Sicut scriptum est: »De celo prospexit Dominus super filios hominum omnes qui habitant horbem. De preparato habitaculo suo .« Qui superius diximus, per curricula triginta annorum usurpantem Agareni Romanum regnum . Et in summa sedis [57 1Kb] sancte apostolice preerat Sergius papa tertius. Cuius temporibus ruina magna concuti in ecclesia patriarchio Lateranensis sancti Iohannis, qui appellatur Constantiniana, a fundamentis est rupta; qui mox apostolicus Sergius meliusque renouauit a fundamentis; quanta  donaria in oc patriarchio optulit in ipsius basilice, a duobus lateribus ante altare, in picture renouationis scriptum est.

28. In Langobardorum gens ciuitatis Ticine preerat rex. nomine Quido, cuius temporibus redactum est regnum Langobardorum sue potestatiue regie  potestate . Fecit idem Quido synodum cum episcopis, et abbatibus, et cum fidelibus, Langobardis capitulis legis, et in edictis affigi precepit. Cuius temporibus horta est intentio inter Langobardos et Francos de regno Italie; clauserunt Langobardi clusas, et custodierunt uie Galliarum.

29. Obiit Sergius papa nonus Kalendas Maias . Successit in loco eius Lando  natione Sauiniensis; sedit in cathedra sancte sedis apostolice menses sex; obiit. In loco eius successit Formosus  . Renouauit Formosus papa ecclesia principis apostolorum Petri, picture tota; quanta et qualia intentio inter Romanos et Formosus papa, modo taceamus. Obiit hisdem Formosus; in loco eius successit Iohannes decimus  papa . Consilio inito cum Albericus marchiones de Sarracenis. In ipso tempore exiuit Akyprandus Reatino, et alii plures Langobardis, et Sauinensi, et preparauerunt se a pugna cum Sarracenis, a menie ciuitatis uetustate consumpta, nomine Tribulana  . Et conflicta pugna, intercedente beato Petro apostolo, Sarracenis interfecti sunt. Alia pugna est facta inter Nepisinos et Sutrinos cum Sarracenis in campo de Baccani  , multosque Sarracenos trucidati sunt et uulnerati. Audientes Sarracenis qui erat in Narnienses [58 1Kb] comitato, Ortuense, et qui erant in Ciculi, preparauerunt se omnes in unum ad dux eorum qui erat a fluuium Garilianu, iter bastantes, maxime cognoscentes, in se ipsis interitus eueniret. Ancxiebat cor Iohannis  decimi pape cum Albericus gloriosus marchiones, et collecta multitudo ostiliter uenerunt a [59 1Kb] fluuium Garilianum. Factus est Albericus marchio ut leo fortissimus inter Sarracenos . Audierunt Beneuentani prelium, exierunt Beneuentum, et uenerunt ad turrem, et preliauerunt prelium magnum; et contriti sunt Sarracenis a facie Romanorum; et uictores Iohannes decimus papa, et Albericus marchiones, honorifice susceptum Albericus marchio a Romano populo. Erat hisdem Albericus marchio elangiforme. Accepit una de nobilibus Romani, cuius nomine superest, Theophilacti filia, non quasi uxor sed in consuetudinem malignam. Genuit ex ea filium, ab amore patris Albericus nomen imposuit; qualiter huc Albericus peruenerit, postea dicamus. Renouauit  igitur Iohannes decimus papa in Lateranensis palatium tria mirifice composuit, picta decorate, et uersis ex utraque partes exarare studere iussit. Orta est intentio inter matrem Alberici et papa, et separatum est populum Romanum inter se. Erat denique Petrus marchiones germanus suprascripti pape; talis  odium ex rixa inter Romanos et marchio, ut non in urbem Romam ingredi deberet. Ingressus Petrus marchio in ciuitas Ortuense, et in capite huius ciuitatis edificauit castrum firmissimus, et plus magis seuiebant Romani, et amplius Petrus marchio in hurbem Roma non est ausus ingredi. Statimque nuntius transmisit ad Ungarorum gens, ut ueniret et possideret Italia; quo peracto omnia Ungarorum gens in Italia ingressi sunt. Simul cum Petrus marchio in urbem Romam ingressus est. Ungarorum gens depredata tota Tuscia, igne, gladio [60 1Kb] consumpta, multos populo simul cum femine, et quicquid manum capere poterat asportauerunt. Cumque nullus fuisset qui illorum impetum resistere potuisset, a propria sunt reuersi. Romani in ira commoti, unianimiter  ad palatium Lateranensis properantes, interfecto Petrus marchio, ad apostolicos nullus adtingit. Unde consuetudo per singulos [61 1Kb] Ungari Romanis finibus depredantur deinceps.

30. Obiit Iohannes decimus papa   . Domna senatrix unde superius diximus, ordinauit Iohannes consanguineum eius in sedem sanctissimus, pro quo undecimus est appellatus . Subiugatus est Romam potestatiue in manu femine, sicut in propheta legimus: »Feminini dominabunt Hierusalem .« Iterum autem uenientes Ungari iuxta Romam a porta sancti Iohannis, exierunt Romani et pugnauerunt cum Ungarorum gens; et ceciderunt de nobiles Romani, sicuti a portas ipsius ecclesie inumata requiescunt  . Tunc Ungarorum gens uenientes a ciuitas Reatina, exiuit foras Ioseph Langobardo prudens, cum ingentis exercitus Langobardorum; partes interemit gladio, et partes uiuos appreendit. Ungarorum gens uidens se ex omni partes impetum gentis dimicaret, iter in propria sunt reuersi, et amplius in Italia pro depredatione non sunt ingressi. uee populum Italico! quanta accidentia [62 1Kb] , quantaque clade alienigene gentis in uos exercuit! Ciuitas Leoniana [63 1Kb] , quem Centum Ciuilis construxit, capta fuistis a Sarracenis et alienigene gentis; uerum etiam a Baiuariorum gens Galliarum, et a rege cui nomen erat Arnulfus; ferunt namque quod a sellis caballorum fuisset appreensa. In temporibus Iohannis decimi pape, cuius superius memoriam fecit, uisa sunt signa, qualiter in hunc libellum seriem  uocitatur. A diebus namque eius demonstratum est, que post futuris suis temporis adeptum est.

31. Anno ab incarnatione domini nostri Iesu Christi nungentesimo uicesimo primo, indictione prima, indictio nona, temporibus domni Iohannis decimi  pape, in anno pontificatus illius septem, uise sunt signa. Nam iuxta hurbe Roma lapides plurimi de celo cadere uisi sunt. In ciuitate que uocatur Narnia, tam diri ac tetri, ut nichil aliud credatur, quam de infernalibus locis deducti essent. Nam ita ex illis lapidibus unus omnium maximus est, ut decidens in flumen Narnus, ad mensura unius cubitis super aquas fluminis usque hodie uideretur. Nam et ignite facule e celo plurime omnibus in hanc ciuitate Romani populi uise sunt, ita ut pene terra contingerent. Alie cadentes iuxta domum Theophilacti. Alie iuxta ecclesia sanctorum apostolorum Iacobi et Philippi, que nos uocitamus sancti apostoli. Alie huc illucque discurrentes. Similiter eodem tempore celum ardere uisum est, iuxta Portum huius hurbis, miliario [64 1Kb] ab  urbe Roma decem et octo. In qua uidelicet flamma tres simul columne uise sunt, in modum columpnarum que nunc in edificiis locantur. In quibus tribus columpnis tres columpne [65 1Kb] apparuerunt sedere, unaquaque super columpna; e quibus una ex illis eleuatis alis extinguere cupiebat flamme, nec poterat. Deinde secunda, et tertias, et necquicquam ualuit; nec multo post superuenientes una ex aliis partibus expansis alis, et tam diu contra flamma alas exagitant, quousque totam illa flamma extincxit. At uero post hec iuxta porta huius ciuitatis que appellatur Salaria, ante ecclesia scilicet sancte Susanne et Cyriacis martyris, mulier quedam die dominico mensis Martiis reuertente ab ecclesia beati Petri principis apostolorum de statione diei huius mensis  decem et septem, in passione Domini coquens pulmentum. Cumque primum accepisset pulmentum oleris commedit; deinde cupiens ollam tollere de loco in quo posuerat, minime ualuit. In que continebatur pulmentum, ex milio factum. Cumque hoc egrediens domum, lugere cepit uicinis et proximis cognitum faceret; omnes currentes, nullus ex illis qui uenerunt eruere de marmore in quo sedebat. Iterum atque iterum caterue populi huius ciuitatis, tam clerici, quam omnis cetus Romanorum utriusque sexus, aduenissent; nequaquam aliquis ualuit erueret. Sed ita adherebat uas illum marmori, hacsi ex ipso marmore sculptum fuisset. Hoc autem factum pene per quattuor horarum spatia, hab hora uidelicet nona usque ad nocte. Superque uas stantes, signum  crucis facientes, letanias per plurimas deprecantes Deum, ut erueretur illum uas de loco in quo sedebat; sed nec sic profuit. Nouissime uenientibus aliis clericis facientibus similiter letanias, tunc unus ex illis extensa manu facto signo Christi, dans orationes, mox subleuatum uas illud inlesum. Simili modo in ecclesia sancte Agathe que nuncupantur diaconia, in uigilias ipsius martyra imagine lignea in qua depicta erat uultum ipsius martyra ueneranda, exiliens de proprio loco in qua stabat, nexa funibus pena ora una stetit, pendens rursum reuersa est in proprium locum. Deinde inclinata. non per modicam hora  uelut iacens permansit, et iterum erecta est ut prius fuerat. In ecclesia uero sancti Angeli, iuxta flumen Tyberis, in qua sita est ecclesia sancti Abbaciri et Iohannis, et sancte Barbare, fores eiusdem ecclesie per totum ferme diem clause fuerunt; ita nec uiolenter, nec letaniis qui uisus aliquis illo die reserare potuisset. Alia autem die facta letania ac data oratione patuerunt se ut primitus solite erant. Insequenti igitur tempore uisum est in forme bestie in sublimi iuxta erem, quasi draco immanissimus; cui longitudo cernebatur ab ecclesia sancti Eusebii iuxta macellum paruum pene ad portas Salaria, multi cernentibus per maxima hora; deinde obducta nube, nusquam comparuit. Cepit Roma in se ipsa merore afflicta populi uexare.

 32. Mater Albericus principis Romani, legatos mittens a Ticine ciuitatis ad Hugo quedam rex Langobardo, ut sibi matrimonio copularet. Sic adimpletum est ; nam post nuptias celebratas in castro sancti Angeli rex cum regina ascendit, cogitauit rex pessima, ut oculos Albericis preuigni sui erueret, et Romanum regnum in sua redigeret potestatis. Cognita Albericis calliditatem regis, fides spopondit cum Romanis; ceperunt tuba canere maxime uoces ecclesiarum, unianimiter loricis indutis, resonabant terra uoces eorum. Formidare cepit cor regis una cum regina; in Langobardia est reuersus. Albericus princeps onmium Romanorum uultum nitentem sicut pater eius, grandeuus uirtus eius. Erat enim terribilis nimis, et aggrabatum est  iugum super Romanos, et in sancte sedis apostolice . Electus Marinus papa non audebat adtingere aliquis extro iussio Alberici principi.

33. Recordatus est gloriosus princeps Albericus---credo in uirtute Spiritus sancti esset hac datum, et hec difinitum---cepit esset cultor monasteriorum. Aedificauit monasterium [66 1Kb] sancti Laurentii in agro uerano, et monasterium sancti Pauli apostoli; rebus uero monasteriorum, que ablata erant dudum a prauis hominibus restituit. Audiuit desolationis ex monasterio sancti Andree apostoli, et sancti Siluestri in monte Syrapti, que ab Agarenis captum fuerat, maxime seruitores huius monasterii carnaliter uiuant, et rebus ecclesiarum in bassallatico a fidelibus principis fuerat concessa. Astitit qui diceret: »Eum  me! quanta mala accidentia in monasterio sancti Andree adtingit, qui tam magnus dudum estitit, a Karolo Magno hedificatum et mire compositum; totis suis rebus et colonis ad nichilum redactus est!« Hoc audiens Albericus gloriosus princeps, amplius cogitare cepit. Erat denique Leonem uenerabilem presbyterum et medicus, sanctitate mire compositus, cuius notitia princeps non est incognitus, statimque ad se uenire fecit ab ecclesia sanctorum Philippi et Iacobi, et fecit eum fieri pater monasterii. Et misit legatos suos nomine Leone, dicebatur a Romanis camorlingo, ut omnes res monasterii cum colonis et  colone hibidem habitantibus et residentibus, cum prephatum monasterium sancti Siluestri in monte Syrapti, et monasterium sancti Stephani in Mariano, et cum omnia illorum aciacentia in super descripto monasterio sancti Andree apostoli, et a Leonem uenerabilem abbatem inuestiuit et restituit, sicuti a prisco tempore fuerat concessus. Tanta gratia ei contulit Deus Leone uenerabilis abbati, modo dicamus. Edificauit castrum ex utraque partes monasterii, et construxit tres turres ab introitus huius monasterii, firmus et stabilem perfecit. Cernens hoc Albericus princeps, que libenti animo munera eis optulit, et in suis sacris orationibus se commendans. Addans eis monasterium qui dicitur Acutianum, qui est in onore sancte Dei genitricis semperque uirginis  Marie, territorio Sauinense. Erat enim quedam Campo abbas  in hunc monasterio, cum fratribus suis, lubricosus suis corporibus. Ita Leonem in suis regimen erexit duobus annis. Emit enim iste Leonem uenerabilis abbas casalibus duabus territorio Sauinense fundum Similganum, hubi est ecclesia sancti Clementi, uncie sex, fundum Tezzani, ubi est ecclesia sancte Marie integro, fundum uilla lena, fundum Peculiari integro, fundum Terrie integro, fundum Carpiniani integro, fundum Graniani, hubi est ecclesia sancti Andree apostoli, fundum Porcani integro, fundum Agelli, uncie tres, fundum Calbiani integro, fundum Antiscanii uinealis petie sex, toti in massa de tocie petie de terra hubi dicitur a Saline, tres petie de terra a fundum Antiscano a monumento  usque ad ripam, castri Summa uilla, fundum Antiquum cum aliis nominibus integro, fundum Casale hubi est ecclesia sancti ualentini, cum fundum Carpiniano, fundum Musiniano cum omnia sua adiacentia, fundum Cazze integro, fundum Cesarnoni integro, fundum Castellione, hubi est ecclesia sancti Laurentii. Infra ciuitate Nepisina cella sancti Gratiliani cum sua pertenientia, fundum Urbanella integro, fundum Rotilgani, in territorio Nepisino ualle que dicitur Cupa, territorio Campaniano; infra ciues [67 1Kb] Roma non longe ab ecclesia sancti Apolenaris a templum Alexandrini, cellam unam utilem, Aquintum pratum unum optimum, a prata sancti Petri hubi dicitur arcus Militorum pratum unum, in saline in Artheula fila duabus. In massa de Septemiliana  territorio Sauinense, da uia domnica usque ad flubium fundum Brutrucum terra et uinee, fundum Ascletum omnia et in omnibus. In monasterio sancti Andree fecit in isdem monasterio ecclesia sancte Marie, et coniuncxit cum cenobio. Renouauit a fundamentis ecclesia sancti Andree apostoli iuxta flumen. Renouauit ecclesia sancti Angeli in montes Grifianello; estimo quod memoria illius in eternum permanet.

 34. Ad Albericum principem uertamur articulum, et qualiter a regibus terre Langobardorum seu Trasalpine nullus robore suis temporibus in Romane finibus non sunt ingressi. Genuit autem ex his principem ex concubinam filium, imposuit eis nomen Octabianus. Consilio emit [68 1Kb] Albericus principes, ut de sanguine Grecorum imperatorum sibi uxore sociandam. Transmissus Benedictus Campaniam a Constantinopolim, ut perficeret omnia qualiter sibi sociandos esset. Romani secundum consuetudinem malignam consiliauerunt, ut principem occiderent; que consilia eorum Albericus innotescit. Marinus episcopus, et Benedictus episcopus cum alii ceteris perpetrantes clamide [69 1Kb] , ut principes Albericus interficerent; pessima coniurationes inter se fecerunt.  erat enim consilia eorum uanum. Abebat gloriosus princeps sororibus senatrices, clamide [69 1Kb] inter se de morte fratri sui tractantes. Tunc unam ex illis derelicto consilio, quasi dolens ardore cordis sui, intimauit principi germano suo, que et qualiter turbidinem acciderent in cum. Qui mox princeps Albericus appreensis super et scriptis episcopis, et alii ceteris gladiatores, alii berberati, aliis gladiati, alii in carcerem retrusi. Liberatusque est princeps ad seditio Romani. Que posthec cogitauit, ut de nobiles Romane pulcherrime femine in ancillis potestatem domui sue preesset, ut coniuge sue Grecorum genere in aspectibus Grecorum in nuptialis diebus donaria concedere; et sic adimpletum est. Non tantum de hurbis Rome, sed etiam de Sauinensis. Sic adimpletum  est; uerumtamen ad thalamum nuptiis non peruenit. Erat denique in sanctis sedis apostolice Agapitus nomine. Post hec non multum tempus gloriosus princeps languescere cepit. Qui festinus ad ecclesiam principis apostolorum deuenit, nuntius transmissos per cunctos Romanos nobiles ad se uenire fecit; et omnes promiserunt fide per sacramentum, ut Octabianus filium suum post mortem Agapiti pape Octabianus papa eligerent. Ordinate germane sue causa, et Octabiani filii sui, infra confessione beati Petri apostoli, uita finiuit .

35. Inter hec non multum tempus Agapitus papa decessit . Octabianus in sede sanctissima susceptus est, et uocatus est Iohannes duodecimi  pape. Factus est tam lubricus sui corporis, et tam audaces, quantum nunc [70 1Kb] in gentilis populo solebat fieri. Habebat consuetudinem sepius uenandi, non quasi apostolicus, sed quasi homo ferus. Erat enim cogitio eius uanum; diligebat collectio feminarum, odibiles ecclesiarum, amabilis iuuenis ferocitantes. Tanta denique libidine sui corporis exarsit, quanta nunc [70 1Kb] possumus enarrare. Erat enim in urbe Roma sancte Romane ecclesie Iohannes diaconus  nomine, et Azzo protoscrinium, hodibiles erat cum pontifices; propter crebro suis  nequitiis qualiter reges Saxones in Italia Romano regno, modo uocitemus  . Iohannes diaconus et Azzo protocrinii helecti sunt robusti; erat cor unum et anima una inter se, ut magis ad morte subtrere pontifices quam ad uitam, ut Romanum imperium in Saxonicum regem concedere, ut ecclesie sancte in presulis benigni preesset. Miserunt legatos ad Otto primus Saxones regem, ut ueniret et possideret Italia, et Romanum imperium. Quo cognita calliditate, pontifex appreensus Iohannes diaconus, et Azzo protoscrinium, manum abscidi precepit, cum quo brebe scribebat, et Iohannes diaconus nasum eius abscidi fecit. Qui per curricula temporum rotelando [71 1Kb] et  sepius iterando in Gallias et in Saxonicum regnum Otto rex Saxone et Liutulfo filium eius primus, in Italia ingressi; et qualiter in accidentia Langobardorum uel Liutulfo, modo non dicamus, et sic adbrebiando regnum ad apicem modo adtingamus.

36. Otto rex ueniente Italico regno, tanta pene multitudo gentis in Italia, que sic impleuerunt faciem terre, sicut situle. Habebat autem secum gentes nationes, quorum lingue non agnoscebant gentis. Insuper hec habebat gens que Guinula uocabantur sarcinas [72 1Kb] , et carros, et machina portante. Erat enim aspectus eorum orribilis, et curbis [73 1Kb] properantes, carpentes iter, et ad prelium ut ferro stantes. Omnibus uertentem igitur rex et pergentes per regnum Italicum, ex utraque partes uenientem in  urbe Roma. Adlatum est ei populus Romanus simul cum pontifice, et honorifice susceptus, et in ecclesia apostolorum principis missas celebrata, et laudibus abstolis [74 1Kb] honorifice laudatus, et Augustus est appellatus  , factus est ergo Italico regno uel Romanum imperium a Saxonicum regem subiugatum . De regibus Langobardis, et de Hubertus marchiones, qualiter fuga capti a regno Italico expulsi, modo sileamus. Otto rex robustus factus est in regno, in Gallia est reuersus. Iterum ad Roma prope antes rex cum regina, Adelade nomine, coronati astiterunt in ecclesia apostolorum principi; multa dona transmiserunt per cuncte sancte ecclesie Romane. Cepit denique crescere multe inopie Italico regno, pestilentie famis igne gladioque uastante  Italia; boues, uaccas in terra corruerent; redacta est terra in solitudine, magis magisque famis ualida pullularent . Unde creuit lites magna inter apostolicus et imperator, modo non dicamus.  Ceperunt Romani mollescere apostolicis, et factum est ritum [75 1Kb] magnum, discordia inter apostolicus et imperator; qualiter horta sit intentio, adbreuiando adtingamus. Apostolicus Iohannes in Campanie partibus secessit, relicta sedis apostolice propter metum imperatoris. Romani magis seuientes inter se, petierunt ad imperatorem, ut Leonem protoscrinium papam eligerent. Placuit imperatori; helectus est et in sede sanctissima est positus . Ordinata cuncta Tuscia, et Pentapolim finibus in ecclesia apostolorum principis, et Leoni papa concessit, in Gallia est reuersus.

37.  Romani uero secundum consuetudinem prisca, diuisum est populum inter se, et aduocatus est Iohannes papa de Campanie finibus: cum  ingenti robore in Roma ingressus est; que appreensis missus de imperatores et aliquantos Romanos qui erant consentanei qui erant cum Leone papa, Leone papa fuga capientes, in longinquis regionibus secessit. Agunt namque, quod usque ad Trasalpine montis ita properantes. Non post multos tempus imperator cum ingenti exercitu simul cum apostolico in Italia est reuersus. Iohannes papa audientes impetum et furorem regis, relicta Roma iterum Campania est ingressus. Romani inter se seuientes, uolentes nolentesque cruore in Benedictus subdiaconus sancte Romane ecclesie helectus est, et ab scolis est aduocatus, et in sancte sedis apostolice preesse fecerunt. Erat enim uir prudentissimus gramatice artis inbutus, unde ad Romanum populo Benedictus  Gramaticus est appellatus. Audita imperator hec scisma, iratus ualde, et iurauit per uirtutem regni sui, ut Romam ciuitas possideret [76 1Kb] ex utraque partes, nisi Benedictus papa in sua redigeret potestati. Tanta denique gentis Langobardorum, et Saxone, et Gallearum gentes Roma circumdata est per gyro curricula utrasque partes, ut nullus extra muros egredi auderet. Facta ingens famis in Romanos ignem et gladium, sicut scriptum est: »Sola uexatio daret intellectum etiam et auditu .« Ceperunt mollescere inter se, ut uirtutes que prius habuerunt, ad nichilum redacti sunt. Unoque consilio a minore usque ad maximum. Et necessitate compulsi, compreenderunt Benedictus papa, et in manus imperatoris illum dederunt; et dicebat ad  alterutrum: »Melius est, ut iste solus moriatur pro omnibus, ut liberemur animo nostre a cruciatus famis.« Imperator uero in exilio transmissus pontifex in Saxonie partibus. Reuersus est Leo papa in sede  sanctissima, et cuncto populo Romano laudibus est honoratus. Erat enim gaudium magnum inter Saxonicum regem et pontifices de Iohannes duodecimi pope [77 1Kb] ; de accidentia illius et morte in libellum episcopalem repperitur.

38. Genuit autem isdem imperator Otto Saxone, ab amore sui nominis Otto uocatur nomine. Coronatum est autem hisdem Otto secundo a summo pontifice, et sociatum est regnum patris sui . Fecerunt autem hisdem imperatoris legem, et conclusit in legibus Romanam legem et Langobardiam, et in edictis Langobardorum affigi precepit . Statimque nuntius transmisit in Constantinopolim, ut de sanguine regale suos natos iungere. Erat autem hisdem imperatoribus  potestas firmissimas, et robor eorum in regno Italico. Placuit uerba imperator Grecorum; gaudebundus effectus, aurum et argentum infinitum cum puella transmiserunt in terra Romania, in ecclesia apostolorum principi corona capitis impositis, et nuptias celebrate, et laudibus decorata, imperatrix Romana effecta est, et secundum Grecorum lingua Pyphanu uocitabatur. In Saxoniaque pergunt cum magna letitia .

39. Obiit hisdem Leo papa . Iohannes episcopus Narniensis ciuitas electus in sede sanctissima; propter hoc aduocatum est Iohannes tertio decimi pape. Romani uero secundum consuetudinem illorum malignam, eiectus papa de Lateranensis palatio, alii percutiebant caput eius, alii alapas in  facies eius percutiebat, alii nautes nutis [78 1Kb] cruciabantur. Sic cedentes et affligentes in Campanie finibus inclusus, et dicebant Romanis inter se: Ut non ueniant reges Saxones et destruat regnum nostrum, et liberes nostre in captiuitatem, intercedente Petro apostolo! Cuius sedis exuiduata remanserat.  Iohannes papa fugatus de custodia in Marsorum regione, et sic properantes ostiliter in Sabinensis est ingressus, cum Tuscie finibus ad Roma est reuersus: et clero et populo Romano cum ymnis et laudibus obuiam ei precesserunt . Et missa celebrata in ecclesia sancti Petri, in palatio Lateranensis ingressus. Sepius enim pontifex salutabat populum; gaudebat cum Romanos, et epulabatur cotidie. Puto quod dolose animo eius iniuriam sibi uindicandam, turpiter uindicaret. Legatos missus pontifex ab imperatoribus clamide in Saxonia, ut ueniret et defenderet sancte Romane ecclesie. Tanta denique gentis Galliarum Italia sunt ingressi, quanta nunc antea et postea non sunt inuenti. ue Roma! quia tantis gentis oppressa et conculcata ; qui etiam a Saxone rege apprcensa fuistis, et gladiati populi tui, et robor tua ad nichilum redacta est! Aurum et argentum tuum in illorum marsuppiis deportant. Mater fuistis, nunc facta est filia; quod habuisti perdidisti, expoliata es a uirtute tua prima, sub tempore Leoni pape, est conculcata a Iulius primus. Celsa tuarum triumphasti gentibus, mundum calcasti, iugulasti regibus terre; sceptrum tenebat et potestas maxima; a Saxone rege expoliata et menstruata fortiter. Sicut per quidam sapientes dicitur, et in storiis tuorum scriptum repperitur. Dudum pugnasti exterorum gentibus, ex omni parte superasti seculum a septemtrione usque ad meridiem; a Galearum gentes usurpata, nimium speciosa fuistis. Omnes tua menia cum turris et pugnaculi  sicuti modo repperitur: Turres tuarum tricenti octoginta una habuistis, turres castellis quadraginta sex, pugnaculi tui sex milia octo centies, portes tue quindecim. ue ciuitas Leoniana! dudum capta fuistis, modo uero a Saxonicum rege relicta [79 1Kb] !





DE IMPERATORIA POTESTATE IN URBE ROMA LIBELLUS.

 Priscis temporibus imperiale decus effloruit Rome, sub cuius dominatione diuersa consistebant regna, et cui cuncte gentes propria submittebant colla. Constituit ergo consules, qui cotidiano usu regni gubernacula consilio disponebant. Erant namque distributa officia per senatores et magistratus, prout unicuique ministerium opere competebat. Imperiale uero decus laudibus honoribusque ab omnibus tantummodo extollebatur. Post aduentum unigeniti filii Dei et post ascensionis eius gloriam, Romanum imperium Byzantium se contulit, que a Constantino magno cesare Constantinopolis uocata est. Que quia Romano gloriabatur imperio, dicta est Noua Roma,  sic tamen ut antiqua Roma gloriosa preponeretur ceteris. Euntibus autem apostolis uel successoribus eorum predicare euangelium secundum diuinum preceptum in mundum uniuersum, Romam cesares reuertebantur, diuersa tormenta sanctis inferentes, ut diis suis placerent. Unde accidit, ut beatus Petrus, qui prelatus fuerat ceteris a Iesu Christo domino nostro, Romam predicationis causa ueniret, que omnium gentium clamabatur domina; que eatenus, sicut multis idolorum simulachris erat seducta, ita plurimis predicationibus apostolorum aliorumque martyrum exhortationibus cum ceteris conuersa. Ubi etiam beatus Petrus et Paulus, doctor gentium  martyrio coronati sunt ut sicut Roma per antiqua menia caput erat multarum gentium in diuisione simulachrorum, ita caput et domina uocaretur omnium christianorum in unitate uere fidei et inconfuse Deitatis, habens principatum totius christianitatis in accepto priuilegio Iesu, ubi ait: Tu uocaberis Cephas ; et alibi: Ego rogabo pro te, ne deficiat fides tua .

Diuiso autem Romano imperio, eo quod imperialis sedes, que antique Rome solita erat, Constantinopolim esset deducta, multarum gentium populi contra urbem fuerant rebelles. Unde magna et non pauca contra eam surrexerunt bella teste Orosio. Tunc enim Roma per patricios principabatur. Erat tamen tantum subiecta suo imperatori ita, ut si aliquando  imperator paganorum ritu inueniretur crudelis, per suos legatos, sanctissimos Rome presules aliosque christianos, per diuersa supplicia martyrio coronaret. Crescente autem christiana religione, talis estus fidei a patriciis exarsit, usque dum Langobardi [80 1Kb] sunt Italiam ingressi. Cumque adpropinquarent Pado, nunciatum est Rome---presidebat uero Syluerius papa tunc Romane ecclesie---Narso patricio, cuius uxor uocabatur Polyxiana. Nunciatum est autem illis, quod prefatus pontifex misisset ad Langobardos inuitans eos Romam, quatenus potestas Grecorum aboleretur, et ecclesie iura eleuaret sub potestate pontificis, cui tanta inerat necessitas, ut nichil aliud preter ecclesiarum et clericorum haberet curam. Quotidianus ergo uictus dabatur de palatio  consuetus, et annualia dona pro restauratione ecclesiarum, et cesaris eleemosyna honoris causa; et solummodo erat ob reuerentiam apostolorum Petri et Pauli. Si quando imperialis legatus mitteretur a principe, ut Romanus pontifex proficisceretur Constantinopolim ad imperatorem, omni neglecta occasione ibat, etiam si pro certo sciret, ut in exilium mitteretur. Mittebatur aliquando quidam nuncius a Narso patricio ad Siluerium papam; cumque proficisceretur ad domum illius, ubi iacebat egrotus, dixit illi uxor sua: Domine papa, quid tibi peccauimus, quia uoluisti inducere Langobardos super nos? His dictis, fecit eum comprehendi et tonsorari, uestemque monachicam induere, necnon sedentem asino ad monasterium sancte Sabe perducere. Cumque  egressus esset, foras sedens super asinum, dixit quidam de astantibus: Heu dominus papa mortuus est. Preterea inuadentibus Langobardis Italiam, et conuersis ad Christi fidem, fugati sunt Greci, et cessauit imperium ab urbe Roma usque ad Francos. Per reges enim principabantur Langobardi. Diuisis quippe Italie finibus, Spoletanorum dux Rome constitutus est uice regis, tali pacto ut quando apostolicus obiret, interesset dux prefatus electioni futuri  pontificis, accipiens plurima dona in partem regiam. Si autem lites inter Romanos surgebant, ex primatibus regis adueniebat missus cum eodem duce ad deliberandas causas et legaliorum iudicia. Et qui in culpam criminis incurrebant, regali puniebantur potestate, aut in exilium mittebantur, etiam inconsulto apostolico, usque ad Zacariam presulem, qui subdole quasi pro familiaritate quadam profectus est  ad Carolum regem Francorum, eo quod idem Carolus habebat filiam Desiderii regis Italici uxorem; inuitauitque eundem Carolum in Italiam, seminans inter reges discordias, laudans et proferens illi imperialia sceptra; accepitque ab eo securitatem, quo tempore ingredi deberet Italiam; iurantesque mutuo, reuersus est. Transeunte autem eo  per fines regni Desiderii, separauit ab eo quosdam de suis, dans quibusdam plurima dona, quibusdam iurat dari similia. Accipiente autem Carolo hoc regnum, profectus est Romam, deditque ibi donaria multa, que usque hodie Remanum tenet dominium, de regni huius confinibus; fecitque pactum cum Romanis eorumque pontifice, et de ordinatione pontificis, ut interesset quis legatus, et ut contentiosas lites ipse deliberaret. Constituebant autem annualia dona in Papie palatium perducenda, auri libras decem, argenti centum, pallia optima decem, exceptis priuatis donis. Et quando imperator adueniebat Romam uel suus legatus, mittebantur iudices a palatio singulis annis, qui per cuncta Romanorum confinia legalia uendicabant placita, compellentes  habitatores locorum illorum uenire ad placitum, iudicantibus eorum iudicibus rectam legem in presentia imperialium iudicum; et si [81 1Kb] alterius gentis inuenirentur habitatores, regali iudicio iudicabantur. Erant denique monasteria in Sabinis domini Saluatoris et sancte Dei genitricis Marie, necnon et monasterium beati Andree apostoli iuxta montem Soractis, seu cetera fiscalia patrimonia intra Romanos fines ad usum imperialem. Non solum autem in Italico regno, uerum etiam in Francia proficiscebantur monachi, ferentes uectigalia, uina, et alia donaria iuxta uirium posse. Igitur Romanis in sua securitate gloriantibus, leuatum est cor illorum iuxta illorum consuetudinem, uolueruntque imperialem potestatem uendicare sibi. Resistente autem Leone papa,  comprehenderunt eum, uolueruntque eius eruere oculos. Eruerunt autem unum et alterum non potuerunt, quia liberauit eum diuina miseratio, et eiectus est ab illis extra urbem, quasi perditis ambobus luminibus. Qui fugiens in Franciam, peruenit ad Carolum. Unde accidit, eundem Carolum uenire pro uindicta apostolici, comprehendensque Romanos, de maioribus eorum uno die in campo Lateranensi fecit trecentos decollari  .

 Propterea inuentum est, ut omnes maiores Rome essent imperiales homines, tam episcopi quam laici, et omne uulgus pariter cum his faceret fidelitatem imperatori, et ut suus missus omni tempore moraretur Rome ad deliberandas litigiosas contentiones. Morabatur quippe in palatio sancti Petri; et erat constitutum, quanta et qualia stipendia de palatio ei darentur cotidie. Quod autem reliquum erat de supradictis monasteriis uel patrimoniis, deferebatur affluenter. Tanta nempe imperialis uirtus ibi uigebat, ut si in legali iudicio minoris uel inscii causa postponeretur, et ille alicuius consilio pedes teneret legati imperatoris, petens ab eo iustam legem, et missus adiuraret principes Romanorum dicens: Per eam fidem, quam domino imperatori debetis, facite huic homini iustam legem, nemo erat ausus declinare  neque ad dexteram neque ad sinistram, etiam si a propinquis  pontificis illata esset iniuria. Multotiens uero non ante apostolicum, sed in iudiciali loco ad Lateranis [82 1Kb] , ubi quidam locus dicitur Ad Lupam, que mater uocabatur Romanorum  , ibi iudiciariam legem finiebant. Compositiones quoque que solebant  a malefactoribus, equaliter diuidebantur misso imperatoris et apostolici. Si autem talis culpa erat, ut res scelerata fisco publico subderetur, non ad ecclesiasticam transibat subiectionem, nisi per donatiuum imperiale preceptum. Si enim aliquis iram incurrebat imperatoris episcopus aut iudex Romanus, et licitum esset cesari uenire Romam, ueniebat; sin autem, mittebatur dux  Spoletinus, comprehendebatur offensor, et ducebatur in exilium. Domus uero illius signabatur annulo regis usque ad eius consultum, ut si quando reuerteretur ad gratiam, haberet propria salua; sin alias, per imperialia precepta distribuebatur militibus. Quod si ad iudicis potestatem reiiciebatur quisquam, et cesaris adhereret clementie, mittebatur pro tali negocio legatus ab imperatore, qui diligenter examinaret rei ueritatem; et si eiectus propriam haberet culpam, sustineret iniuriam.

Hac consuetudine usi sunt Romani usque ad Ludowicum magnum [83 1Kb] imperatorem, Lotharii filium. Hic quia magis Italiam habitare elegit, uicinior factus est Rome; ubi et ampliori quadam usus est potestate, habens strenuos uiros eius urbis, scientes  antiquam imperatorum consuetudinem, et intimantes cesari. Qui suggerebant illi, repetere antiquam imperatorum dominationem; et nisi ob reuerentiam beatorum apostolorum dimitteret, pro certo faceret. Hic etiam princeps Beneuenti fines ingressus est et totius Calabrie duobus modis, uno, quod prouincia  esset Italie, uolens totius regni fines sue uendicare ditioni; altero, eo quod immanissima gens Aggarenorum illa iam tangebat confinia, capientes quandam urbem que uocatur Bari, quam munientes, et multis uictualibus implentes, pro refugio habebant. Et ideo a comprouincialibus terre illius benigne susceptus est.

Prefatus itaque cesar cum multitudine populi proficiscebatur ad accipiendas easdem gentes. Et ne grauaret eos qui depredati ab Aggarenis erant, quesiuit solatium Rauenne; sed quesiuit etiam solatium, que uicina erat, uenetie, quatenus nauali adiutorio fultus posset abundanter ferre Apuliam. Presidebat  namque tunc Rauennati ecclesie Iohannes archiepiscopus, qui seruiens imperatori familiarior erat. Unde inuidia ductus Romanus pontifex  nomine Nicolaus, exarsit in iram contra illum, uocans eum subdole Romam, ut quasi ecclesiastico iudicio posset hunc condemnare, et alterum subrogare. His quippe auditis, archiepiscopus confugit ad reginam Engelbergam, que suos legatos direxit apostolico, rogans ut redderet gratiam archiepiscopo. Quod cum impetrare nequiret, suo domino humiliter intimauit, ut gratiam interferret sue tuitionis archiepiscopo, uetans apostolicum ei nullam inquietudinem facere. Et quia inaudito principe apostolicus excommunicationes in eum protulit, grauis inimicitia inter eos facta est. Erectus est denique regius honor contra apostolicam dignitatem, obiiciens ei antiqua patrum statuta: non licere prelato excommunicare  episcopum, inconsulto synodali concilio, et quia synodus non a papa, sed ab imperatore uocari deberet. Plurime denique irrogationes pro tali occasione illate sunt Romano pontifici. Nam Pentapoli beneficiales ordines suis distribuit, precipiens nullam administrationem impendere Rome, exceptis suffragiis nauali deportatione. Multa enim iuuamina imperiales habuerunt fideles. Fecit etiam occupare nonnulla patrimonia in Campanie partibus regio usui suorumque fidelium. De predictis quoque monasteriis cotidiana exigebantur seruitia in disco  regis per diuersos apparatus. Constituit denique consultu Romanorum principum in urbe Roma Arsenium quendam episcopum, sanctitate et scientia adornatum et apocrisarium sedis Romane, deditque illi  adiutorem Iohannem diaconum et archicancellarium suumque secretarium, qui postea Reatinus episcopus effectus est, unde iam electus erat.

Tempore  igitur congruo imperator ueniebat Romam , et suscipiebatur ab omnibus tam maioribus quam minoribus honorifice; ueniebatque  cum eo iam dictus archiepiscopus Rauenne, nil metuens minas pontificis. Unde euenit maior discordia inter papam et imperatorem. Erat quippe imperator in palatio sancti Petri apostoli, et papa ad sanctos Apostolos; cumque omnes illius insidie contra regiam dignitatem pro nichilo ducerentur, constituit monachos seu Christo dicatas uirgines ex monasteriis Rome, ut quasi sub obtentu religionis cotidianas celebrarent letanias per circuitum murorum, et missas canerent contra principes male agentes. His auditis, primarii regis humiliter accedentes ad papam, rogauerunt eum familiariter, ut talia prohiberet; et cum nichil ab eo impetrare possent, reuersi sunt merentes. Quadam uero die cum quidam milites prefati principis irent ad sanctum Paulum,  et reuerterentur, accidit eos occurrere talibus letaniis. Qui instinctu antiqui hostis in iram uersi sunt, et pro fidelitate sui senioris uindictam exercuerunt contra illos, percutientes et cedentes grauiter cum fustibus, quas manibus deferebant. Qui fugientes proiecerunt cruces et iconas, quas portabant, sicut mos est Grecorum, e quibus nonnulle conculcate, nonnulle dirupte sunt. Unde et imperator grauiter est permotus in iram, et pro qua causa apostolicus mitior effectus est. Profectus est denique idem pontifex ad sanctum Petrum, rogans imperatorem pro suis talia patrantibus; et uix obtinere ualuit. Iam itaque inter se familiares effecti sunt. Tamen regia dignitas semper fuit Rome suisque confiniis, usque ad finem dierum imperatoris, sicut supra prelibatum  est. Eo uero infirmante et ad extremum propinquante, quia non habebat filium, uoluit sibi succedere Carolummagnum ad suscipienda imperialia sceptra. Cum hec ita geruntur, Romani pontifices semper per oratores litteras [84 1Kb] mittebant inuitatorias ad Carolum Caluum regem Francorum, inuitantes eum clam. Et quia erat in litteris quasi philosophus, rogabant illum superuenire beato Petro et de seruitutis iugo ad propriam libertatem reducere  suam ecclesiam, ut quasi per uim ab aliquo esset oppressa.

Talibus euolutis machinationibus, moritur Ludowicus . Mittitur statim citatus a Iohanne, qui tunc preerat, a [85 1Kb] papa legatus ad eundem Carolum, qui nullas ueniendo faciens moras, ingressus Italiam petiit Romam . Mittitur denique alius missus ab uxore imperatoris Engelberga, uel a suis primatibus ad Carolummagnum ostendens ei uota defuncti. Et quia longius erat, noluit [86 1Kb] tam cito uenire, ut impedire posset iter Caroli Calui. Qui ueniens Romam, renouauit pactum cum Romanis, perdonans illis iura regni et consuetudines illius, tribuens illis sumptus de tribus supradictis monasteriis, id est domini Saluatoris, et beate Marie  semper uirginis in Sabinis, atque sancti Andree iuxta montem Soractis, et de ceteris quam plurimis monasteriis fiscalia patrimonia. Patrias autem Samnie et Calabrie simul cum omnibus ciuitatibus Beneuenti eis contulit, insuper ad decorem regni totum ducatum Spoletinum cum duabus ciuitatibus Thuscie, quod solitus erat habere ipse dux, id est Aricium et Clusium, quatenus ut is, qui preerat regia uice ante, Romanis uideretur post esse subiectus. Remouit etiam ab eis regias legationes, assiduitatem uel presentiam apostolice electionis. Quid plura? Cuncta illis contulit que uoluerunt, quemadmodum dantur illa, que nec recte adquiruntur nec possessura speramur  .

Fugato itaque isto Carolo pre metu alterius Caroli   , qui ueniebat, infirmatur, antequam de regno egrederetur Italico. Egressus namque uix, defunctus est . Ab illo autem die honorificas consuetudines regie dignitatis nemo imperatorum, nemo regum acquisiuit; quia aut uirtus defuit, aut scientia pro multis regni contentionibus et assiduis diuisionibus, unde multa prelia, delationes, et rapine fuerunt in regno.




ANNO DOMINI MIII.
SILuESTER PAPA II. 





NOTITIA HISTORICA IN SILuESTRUM PAPAM II.


 Gregorio u successit Gerbertus natione Gallus, patria Aquitanus, humili genere natus, Auriliacensis monachus, deinde Bobiensis abbas, Ottonis III et Roberti regis Francorum preceptor, archiepiscopus Remensis, deinde Rauennatensis, Ottonis imperatoris discipuli sui fauore in sedem apostolicam euectus, mutato nomine, Siluester II appellatus. Ipsum Hispali artes magicas et necromantiam didicisse, demonem familiarem habuisse, etiam ex quo fuit pontifex ipsum consuluisse de duratione uite sue, ab eoque responsum tulisse quod ante moriturus non esset quam missam celebrasset in Ierusalem, et alia absurda et inepta, Benno pseudocardinalis et schismaticus auctor commentus est et scriptis mandauit. Quam fabulam in Commentarios suos retulere Sigebertus  ad annum 998, quamuis de ea dubitanter loquatur; Martinus Polonus, S. Antoninus tom. II Chronic., tit. 16, § 18; uincentius Bellouacensis lib. XXIu, cap. 88; Wernerus Rolewink, in Fasciculo temporum; Willelmus Malmesburiensis lib. II de Gestis regum Anglor., cap. 10; Centuriatores Magdeburgenses, et Platina, lib. de uitis pontificum, in SILuESTRO II. uerum istud schismatici auctoris commentum, quod historici nimis creduli et minus accurati excepere, ceui scriptores destruunt, cum laudibus exornant Gerbertum seu Siluestrum II, et eius eximia predicant merita. De eo Ditmarus Merseburgensis episcopus lib. uI: »Superius, inquit, de uniuersali papa Brunone disputans, cum successorem eius Gerbertum tantum nominarem,  ut de eo latius aliquid scribam, non incongruum est. Erat is natus de occiduis regionibus, a puero liberali arte nutritus, et ad ultimum, Remensem urbem ad regendum iuste promotus. Optime callebat astrorum cursus discernere, et contemporales suos uarie artis notitia superare. Hic tandem a finibus suis expulsus, Ottonem petiit imperatorem, et cum eo diu conuersatus, in Magdeburg horologium fecit, illud recte constituens, considerata per fistulam  quadam stella nautarum duce. Post hec autem predicto papa defuncto, is gratia imperatoris eidem successit, et usque ad tempus Henrici regis sedebat, Siluester uocatus.« De eo Helgaldus Floriacensis monachus in uita Roberti regis Christianissimi, de quo ita scribit: »Fuit idem rex sapientissimus litterarum, cuius sapientissimo cordi insita erant a Deo data perfecte scientie dona. Nam a piissima matre schole Remensi traditus, domno Gerberto ad erudiendum est datus, qui eum sufficienter liberalibus instrueret disciplinis, ut in omnibus Deo omnipotenti complaceret uirtutibus almis. Factumque est: is quippe Gerbertus pro maximo sue sapientie merito, qua toto radiabat in mundo, donatiuo regis Hugonis munere, pontificium adeptus  Remense, non multis annis illud adornauit splendide in his que forent necessaria sancte Ecclesie. Eo namque derelicto, Rauennatium factus est rector ab Ottone III. De quo ad apostolatum Petri apostoli sanctissimi festinus conscendens, multa in eo uirtutum operatus est insignia, et precipue in eleemosyna sancta quam fortiter tenuit, dum fideliter uixit. Inter cetera de se letus et hilaris ita in R littera lusit:


Scandit ab R. Gerbertus in R., post papa uigens R.

Hoc aperte demonstrans quod hi tres episcopatus honores, quos professione regularis uite Patris Benedicti monachus factus suscepit, rexit et tenuit, huius R littere signo in capite sunt declarati:« scilicet Remensis, Rauennas et Romanus.

 De eodem pontifice Glaber Rodulfus lib. I Histor. ita scribit: »Accersens imperator Gerbertum Rauenne archiepiscopum, constituit illum principalem Romanorum pontificem. Isque Gerbertus oriundus e Galliis exstitit, minorum etiam gerens prosapiam, sed tamen ingenio acerrimus, artiumque liberalium studiis plenissime instructus. Proinde Remorum etiam a rege Francorum Hugone fuerat constitutus  pontifex. Sed quoniam ualde erat acer ac prouidus, intelligens Arnulfum eiusdem urbis archiepiscopum, quo uiuente ordinatus fuerat ex consensu eiusdem regis, niti in pristinam reformari sedem, caute iter arripiens, ad predictum deuenit Ottonem. Qui satis honorifice ab eodem susceptus: quem etiam statim Rauenne, inde uero Romane urbis sublimauit pontificem.«

De ipso episcopi prouincie Remensis, in decreto electionis illius ad eumdem archiepiscopatum, ita scripsere: »Nos episcopi Remorum dieceseos, secundum constitutiones Patrum, fauore et conniuentia utriusque principis nostri, domni Hugonis Augusti, et excellentissimi regis Roberti, assensu quoque eorum qui Dei sunt in clero et populo, eligimus  nobis archiepiscopum abbatem Gerbertum, etate maturum, natura prudentem, docibilem, affabilem, misericordem . . . Huius uitam ac mores a puero nouimus, studium in diuinis ac humanis rebus experti sumus; huius consiliis ac magisterio informari querimus, eius electionem subscribendo confirmamus.« Ipsum Gregorius u pontifex optimus et ecclesiastice studiosissimus discipline ad Rauennatem archiepiscopatum euexit, multisque ornauit priuilegiis ob eximia eius merita.

Stephanum Ungarorum regem sanctissimum, qui Pannoniam ad Christi fidem perduxerat, regis nomine regioque diademate Siluester II cohonestauit, crucem ante ipsum, ceu apostolatus insigne gestari iussit, ecclesias in eius ditionibus constitutas ipsi  ordinandas reliquit, Strigoniensem Ecclesiam, eo rogante, metropolim constituit, ceteros episcopos, gentemque totam apostolica benedictione confirmauit, ut testatur Cartuitius episcopus in uita S. Stephani regis Ungarorum, apud Surium, ad diem 20 Augusti. Arnulfi Remensis archiepiscopi restitutionem confirmauit Siluester II, ea arte ac prudentia, ut iis que in ipsum scripserat emulationis et contentionis ingenio, et Actis synodi Remensis in qua depositus fuerat, non derogaret, et sedis apostolice auctoritati consuleret. Unde et reatus conscientie meminit, et quibusdam excessibus pontificali honore priuatum asserit in epistola ad ipsum data; et ei subuenire se dicit, ut quia eius abdicatio Romano assensu caruit, Romane pietatis munere reparetur.  Obiit Siluester II 12 Maii anno Christi 1003, cum annos quatuor et menses tres uel quatuor sedisset. Ipsi hoc epitaphium posuit Sergius Iu pontifex Maximus, quod Bennonis calumniam, ab aliis simplicioribus et nimis credulis scriptoribus exceptam, funditus subuertit:

Iste lo us mundi Siluestri membra sepulti
   uenturo Domino conferet ad sonitum.
Quem dederat mundo celebrem doctissima uirgo
   Atque caput mundi culmina Romulea.
Primum Gerbertus meruit Francigena sede
   Remensis populi metropolim patrie.
Inde Rauennatis meruit conscendere summum
   Ecclesie regimen nobile, sicque potens
 Post annum Romam mutato nomine sumpsit,
   Ut toto pastor fieret orbe nouus.
Cui nimium placuit sociali mente fidelis,
   Obtulit hoc Cesar tertius Otto sibi.
Tempus uterque comit clara uirtute sophie;
   Gaudet et omne seclum, frangitur omne reum.
Clauigeri instar erat celorum, sede potitus,
   Terna suffectus cui uice pastor erat.
Iste uicem Petri postquam suscepit, abegit
   Lustrali spatio secula morte sui.
Obriguit mundus discussa pace triumplius,
   Ecclesie nutans dedidicit requiem.
Sergius hunc loculum miti pietate sacerdos,
   Successorque suus compsit amore sui.
Quisquis ad hunc tumulum deuexa lumina uertis,
   Omnipotens Domine dic miserere sui.

Occasionem dedit fingendi ipsum magicis artibus deditum fuisse, summa eius in mathematicis peritia, in nouis horologiis aliisque machinis excogitandis acerrimum ingenium, in perficiendis industria,  que rudi seculo, ineruditis hominibus, absque familiari genio et demonis ope fieri non posse uidebantur. Rumorem ineptum auxit summa eius felicitas, quod nempe uir ignobilis, ex claustro ad aulam penetrasset, quod facile se insinuasset in amicitiam principum, quod archiepiscopatus duos Gallie et Italie primarios obtinuisset, ac demum ad sedem pontificiam esset prouectus. »Hec uulgariter ficta , eo quod soleat populus litteratorum famam ledere, dicens illum loqui cum demone, quem in aliquo uiderit excellentem opere. Unde Betius in libro de Consolatione philosophie queritur propter studium sapientie se de talibus notatum, quasi conscientiam suam sacrilegio polluisset ob ambitum  dignitatis. Non conueniebat, inquit, uilissimorum me spirituum presidia captare, quem tu in hanc excellentiam componebas, ut consimilem Deo faceres. Atqui hoc ipso uidemur affines maleficio, quod tuis imbuti disciplinis, tuis instituti moribus sumus.« Ingenii et eruditionis sue nonnulla reliquit monumenta Siluester II, librum scilicet de Geometria, quem in bibliotheca Farnesiana se legisse testatur Onuphrius Panuinus in Adnotationibus ad Platinam; librum de Numeris ad Constantinum monachum Floriacensem, et plerasque epistolas breues, que exstant partim in Biblioth. PP., edite ex cod. Papyrii Massoni, partim tom. II Historie Francorum Andree Duchesnii. Scripte sunt ante illius pontificatum, et nonnulle sunt in Ioannem Xu pontificem  maximum duriores. Gerberti epistolam ad Constantinum monachum Floriacensem De sphere constructione, et sermonem egregium De informatione episcoporum, edidit P. Mabillonius tomo II ueterum Analectorum. Eidem ascribendum censet Libellum in quemdam Porphyrii locum, cuius Libelli prefatio ad Ottonem III imperatorem edita est tomo I Analectorum. Eiusdem Geometriam, et Rhythmomachiam in bibliothece Thuanee ms. codice exstare mox laudatus Mabillonius testatur tomo II Analectorum, pag. 215.





NOTITIA LITTERARIA.


 GERBERTUS, Aurelianensis scholasticus ord. Bened. in cenobio Floriacensi, preceptor Ottonis III imp. et Rotberti regis Francorum atque ex abbate Bobiensi et S. Columbani Remensis et hinc Rauennatensis archiepiscopus, ac denique papa Syluester II ab anno 999, April. 2, ad annum 1003, 12 Maii. In Conciliorum tomis exstant eius Epistole: 1o ad Ascelinum  seu Adalberonem, Laudunensem episcopum, ut accusatus ad Romanam synodum ueniat; 2o ad Arnulfum quem Remensi restituit archiepiscopatui, et 3o ad Robertum uiceliacensem abbatem, cuius priuilegia confirmat. Alie Epistole CLXI, quas Gerberti adhuc utens nomine, archiepiscopus Remensis scripsit, et quibus ex Nicol. Fabri codice usus Baronius est, edite  primum a Ioan. Baptista Massono, Papyrii fratre, Paris. 1611; 4o, atque inde in Andree du Chesne Scriptoribus Francicis tom. II, pag. 789-827, et in Bibliothecis Patrum Paris. 1644-1654, tomo III; Colon. 1618, tomo X, et Lugd. 1677, tom. XuII, pag. 669. Ultima ex illis 161 epistolis est data ad Constantinum, quam prefationis loco Gerbertus premisit libro suo adhuc inedito De numerorum diuisione. Sed Duchesnius preterea ex codice Sirmondiano, tom. II Scriptor. Francor., Paris. 1636, pag. 828-843, uulgauit alias Gerberti Epistolas Lu, quas in Bibliothecis Patrum repetitas non inuenio.

Epistola ad Constantinum eumdem, monachum Floriacensem, et postea abbatem S. Maximini: De sphere constructione, in Ioannis Mabillonii tom. II  Analectorum, pag. 212 .

Sermo de informatione episcoporum, id., pag. 103.

Prefatio ad Ottonem III imp. in locum Porphyrii a se illustratum, id. tom. I, p. 110 . Librum ipsum Gerberti De rationali et ratione uti, premissa eadem cum prefatione edidit Bernardus Pez tom. I Anecdotor., parte II, pag. 149. Hoc scriptum respicit Fr. Benzonius, cum ait:

Logica cum uoluis, quid tu, Gerberte, resoluis?
Hinc orbi toto te prefert tertius Otto.

Accepta solutione de ratione uti et rationali, Gerberto resolutori post Rauennam placuit Romam dare, donum uidelicet imperiale. Hec Benzonius lib. I Historie, cap. 15, in Ioan. Petri Ludeuig Reliquiis ueterum  monumentorum tom. IX, p. 249, et in Menckenii tom. I Scriptor. Germ., p. 980.

Epistola ad Sallam, episcopum Urgellensem an. 1001, et ad Odonem episcopum Gerundensem an. 1002 scripta, in Baluzii appendice ad Marcam Hispanicam, p. 957 seq.

 Epistola ad Adelboldum de causa diuersitatis arearum in trigono equilatero, geometrice arithmeticeque expenso. In laudati Pezii anecdot. tom. III, parte II, p. 82-84.

Geometria diuisa capitibus 94, id., p. 7-82.

Libellus De sanguine et corpore Domini, id., tom. I, parte II, pag. 133-148. Incip.: Sicut ante nos dixit quidam sapiens. Ediderat sed sine nomine auctoris Lud. Cellotius appendice ad Hist. Goteschalci, Paris. 1655 fol, et sub Herigeri abbatis Laubiensis nomine Mabillonius prolegom. ad part. II Sec. Iu Benedictin. Sed ex fide Gottwicensis codicis Gerberto cum Pezius restituit.

Acta synodi Remensis an. 992, apud Centuriatores Magdeb., centuria X, cap. 9, pag. 246, oppugnata  a Baronio ad illum annum, num. 9 seq.

Sermo apologeticus in concilio Mosomensi an. 995 editus in Actis illius concilii et in Centuriis Magdeburg, tom. III, p. 279. Apud Baron. ad annum 995, atque ineditis perperam a prestantissimo Caueo accensitus.

Rhythmomachia edita Lipsie 1616 fol., cum gloriosissimi principis Augusti, Luneburgensium ducis libris Iu, De ludo schacchorum.

uita et passio S. Adalberti Ursini, comitis Rosembergi, Pragensis episcopi, Gnesensis archiepiscopi et an. 967 martyris, Bemorum, Hungarorum, Polonorum, Prussorum apostoli, edita ab Abrahamo Bzouio ex codice Casinensi Rom. 1629 fol., una cum Syluestro II Cesio Aquitano a magia et aliis calumniis uindicato   : et in appendice ad tomum XX Annalium, Rom. 1641 fol. Georgius uero Henschenius, qui eamdem uitam edidit ex codice Pragensi in Actis Sanctor., tom. III, April. 23, pag. 178, Gerberti eam esse negat, quanquam monitu eiusdem scriptam eique dicatam non diffitetur a monacho quodam SS. Bonifacii et Alexii. Eadem Bohuslai Balbini est sententia, qui hanc uitam in Bohemia sancta legendam offert decad. I Miscell. Histor. regni Bohemie, libro quarto, Prage 1682 fol. Sine nomine auctoris uulgauit etiam Canisius tom. u, parte II Antiq. Lect., pag. 332 .

Dodecastichon in laudem Seuerini Betii, apud Baronium, ad annum 526, n. 18.

 Sed quam idem memorat Baronius ad an. 992, n. 9, Altercationem cum Leone nuntio pape Ioannis Xu, nondum edita est quod sciam; uti nec liber De Rhetorica, aut quem De compositione astrolabii composuit, teste Ludouico Iacobo, p. 214 Bibl. pontificie. De studio scientiarum mathematicarum quo Gerbertus  pro illa etate ad miraculum effloruit, Ioan. Wallisius cap. 4 Algebre sue, tom II Opp., pag. 16 seq., ubi etiam de illius Abaco atque Algorythmo, siue libro De numerorum diuisione quem scripsit magistro in Hispania usus Iosepho sapiente, qui et ipse libellum de multiplicatione et diuisione composuerat. De eodem Gerberto plura Guilelmus Malmesburg. lib. II Hist. Anglor., pag. 64-65, ubi inter alia: »uicit scientia Ptolemeum in Astrolabio, Alkindum  in astrorum interstitio, Iulium Firmicum in fato. Ibi  quid cantus et uolatus auium portendit, didicit. Ibi excire tenues ex inferno figuras: ibi postremo quidquid uel noxium uel salubre  curiositas humana deprehendit. Nam de licitis artibus, arithmetica, musica, geometria nichil attinet dicere, quas ita ebibit, ut inferiores ingenio suo ostenderet, et magna industria reuocaret in Galliam, omnino ibi iam pridem obsoletas. Abacum certe primus a Saracenis rapiens, regulas dedit, que a sudantibus abacistis uix intelliguntur.«

Preter epistolas omnes hic indicatas aliam uulgauit Baluzius in libello De correctione Gratiani. Data uero est illa ad abbatem quemdam, excusatque se a crimine simonie de quo accusabatur cum Romanum pontificatum assecutus est. uide Baluzium ibid.





DISQUISITIO DE SCRIPTIS GERBERTI, POSTMODUM SYLuESTRI II.


 Quoiqu'il soit uenu iusqu'à nous un grand nombre d'écrits de la façon de Gerbert, nous ne sommes point assurés d'auoir toutes les productions de sa plume. Nous ne pouuons pas non plus nous flatter qu'on nous ait conserué la connaissance de toutes celles qui sont perdues, tant il a écrit pendant le cours d'une longue uie. Entrons en discussion. Pour le faire auec quelque ordre, nous commencerons par ses ouurages sur les arts libéraux, comme les premiers qu'il a écrits. Ensuite nous uiendrons à ceux qui traitent de matières ecclésiastiques.

1o Personne n'ignore que le sauoir dominant de Gerbert était la science des mathématiques; comme l'arithmétique et la géométrie sont les deux ailes du mathématicien, selon Platon, Gerbert y donna une application particulière, quoique, s'éloignant de l'opinion de cet ancien philosophe, il compte la musique au second rang après l'arithmétique . Il a beaucoup écrit sur cette première partie des mathématiques; mais on n'a presque rien imprimé  de ses productions sur ce suiet, et peut être auec raison. Dom Bernard Pez en uisitant les bibliothèques de Bauière, trouua dans celle de l'abbaye de Saint-Emmeran, à Ratisbonne, un traité d'arithmétique qu'il croyait sans difficulté de la façon de Gerbert . Ce qui le lui persuadait est qu'il suit son Abacus dans un manuscrit in-4o, ancien de six cents ans, et que le nom de l'auteur est désigné par un G maiuscule, à la tête du titre tel que le uoici: G. Liber subtilissimus de arithmetica. L'ouurage est dédié, par une préface ou épître dédicatoire, à un des maîtres de Gerbert, dont le nom n'est non plus désigné que par une S maiuscule. Il serait difficile de deuiner qui était ce Mécène. On ne trouue sur cela aucun éclaircissement  dans les lettres de notre philosophe. S'il est permis de donner quelque chose à la coniecture, il y a beaucoup d'apparence qu'il s'agit ici d'un des maîtres que Gerbert eut en Espagne. Ce fut là en effet qu'il apprit particulièrement l'arithmétique. Quel qu'il ait été, Gerbert dès l'inscription de son épître lui marque beaucoup d'estime et de respect: Doctori et Patri, ce sont ses expressions, Theosopho I. G. filius eius, licet minus idoneus, quidquid salutis in Christo patri filius. L'épître commence par ces mots: Cum omnis hodieque liberalium artium; et le corps de l'ouurage par ces autres: Grece arithmetica, Latine dicitur numerorum scientia.

Dans le manuscrit coté 3413, in-4o, de la bibliothèque de Iean Selden , se trouuait autrefois, auec l'Arithmétique et la Musique de Boëce, et autres écrits, un traité de Gerbert auec sa préface sous ce titre: Gerberti Theorica cum prologo in eamdem. Oudin l'a entendu d'un traité de théorie d'arithmétique . Si cela est, ce pourrait fort bien  être le même écrit que celui dont on uient de rendre compte, quoiqu'il ne soit pas reuêtu de tous les mêmes caractères qu'il porte dans le manuscrit de Saint-Emmeran.

2o Un autre ouurage de Gerbert sur l'arithmétique est son fameux Abacus . Il se trouue dans le même manuscrit de Ratisbonne; mais le commencement y manque. Dans l'inscription il est adressé à Otton III, et porte aussi le titre d'Algorismus. La lettre de ce prince à Gerbert  pour le prier de lui apprendre tous les raffinements de l'arithmétique fait iuger que ce fut à cette occasion que Gerbert le composa. On ne doit donc pas le confondre, comme quelques écriuains  semblent l'auoir fait , auec d'autres écrits sur le même suiet, adressés à Constantin de Fleuri. Ce qui y a donné occasion, c'est que ce traité se trouuant auec celui des multiplications et une lettre à Constantin dans un des manuscrits que Ioseph Scaliger légua à la bibliothèque de l'uniuersité de Leyde, on n'aura fait des deux qu'un seul et même écrit. On a encore un autre exemplaire de cet Abacus dans un manuscrit du XIe siècle qui se conserue à la bibliothèque du Roi, sous le nombre 5366. 5 . Nous auons dit ailleurs que cet écrit n'est autre chose que des tables d'arithmétique, où Gerbert a tracé les différentes combinaisons des chiffres arabes. uignier fait mention d'un autre ouurage dans le même goût, sur le même  suiet et sous le même titre, composé par un nommé BERNELIN  , que l'on ne connaît point d'ailleurs, quoiqu'on le suppose disciple de Gerbert.

Guillaume de Malmesburi et ceux qui l'ont copié  disent clairement que Gerbert enleua aux Sarrasins d'Espagne l'Abacus dont on uient de donner une idée; mais ils conuiennent que les règles qu'il y prescrit sont inintelligibles, à ceux même qui font plus d'effort pour les comprendre. Rien au reste n'est plus plaisant que l'idée qu'ils s'étaient formée de ce liure. On uoit bien qu'ils ne le connaissaient pas, puisqu'ils nous le représentent comme le grimoire de Gerbert. La manière dont ils racontent sérieusement que Gerbert le déroba à son  maître est encore plus ridicule.

Outre les trois exemplaires déià marqués de l'Abacus de Gerbert, il y en a encore deux autres dans deux manuscrits de la bibliothèque du Roi, le 2231 et le 4312   . Il se trouue aussi auec ce titre Gerberti scholastici Abacus compositus dans celle du uatican , parmi les manuscrits de Christine, Reine de Suède sur la philosophie. On ne saurait dire précisément si les deux ouurages du même auteur qui se uoient parmi les mêmes manuscrits, l'un sous le titre: Regule Abaci, l'autre intitulé: De numeris, sont la même chose que l'Abacus. Peut-être n'est-ce là que l'ouurage qu'Hériger abbé de Laubes composa sur ce fameux traité et qu'il intitula: Regule  numerorum super Abacum Gerberti .

3o Gerbert fit encore diuers autres traités sur le même suiet, que la plupart des écriuains ont confondus, mais qu'il importe de distinguer les uns des autres. On uient de uoir que le manuscrit de Scaliger où se trouue l'Abacus contient  aussi le traité des multiplications; Libellus multiplicationum. C'est apparemment le même écrit que M. l'abbé le Beuf témoigne auoir uu à la bibliothèque du Roi dans le manuscrit 5436 3. Ce traité est adressé à Constantin de Fleuri, que l'auteur qualifie son Théophile, et prescrit les règles des multiplications par les doigts. Manière de compter fort en usage chez les anciens, et que Gerbert fit reuiure en son siècle.

4o Ce traité de multiplication est sans doute différent  de celui de la diuision ou fraction des nombres, De numerorum diuisione, que le premier éditeur des lettres de Gerbert conseruait manuscrit dans son cabinet , et qui dans un manuscrit d'Isaac  uossius porte pour titre: Regule de diuisionibus. Suiuant l'exemplaire de le Masson, on uoit à la tête la lettre de Gerbert à Constantin de Fleuri, laquelle fait la 160e du recueil dans la première édition, et la 161e dans l'édition de du Chesne. A la fin de cette lettre le Masson a publié les premiers mots du traité, qui commence ainsi: De simplici. Si multiplicaueris singularem numerum, etc. Ce qui ne se lit point dans le second éditeur. Gerbert dans cette lettre annonçant à son ami l'ouurage qu'il lui enuoie, le représente comme un écrit de géométrie, plutôt que d'arithmétique. De sorte qu'on peut douter si cette lettre regarde le traité de la diuision des nombres, et par conséquent si la place qu'elle occupe à la tête de ce traité n'est pas plutòt arbitraire  que naturelle. L'écrit dont elle parle, quel qu'il fût, était court, si l'on a égard aux paroles, mais prolixe par rapport aux sentences: Breuem quidem uerbis, sed prolixam sententiis.

5o A tous ces écrits sur l'arithmétique Gerbert en aiouta encore un autre, auquel il a donné pour titre, Rhythmomachia, c'est-à-dire, suiuant la force du terme grec, le combat des nombres ou des chiffres. Ce traité se trouue dans un manuscrit appartenant autrefois à la bibliothèque de M. de Thou, et qui est auiourd'hui dans celle du roi, le 4001 entre les manuscrits de M. Colbert . M. l'abbé le Beuf, qui l'a examiné, dit que ce petit écrit n'y occupe que quatre pages, et que le ieu de chiffres, dont il donne les  règles, a beaucoup de ressemblance auec le ieu des échecs. Il y est effectiuement question de pyramides et d'autres pièces de différentes couleurs, noires, blanches, rouges; et il y est fait mention de prises. Iean de Salisbéri, éuêque de Chartres, auait connaissance de ce ieu de chiffres, quoique le titre soit un peu défiguré dans la lettre où il en parle  . Le peu qu'il en dit au reste confirme l'idée que nous en uenons de donner. Gerbert n'y cite que Boëce; mais on ne doute point qu'il n'en eût puisé quelque chose dans Pythagore, comme auait fait Wibolde éuêque d'Arras et de Cambrai pour son ieu des uertus, dont nous auons rendu compte.

Casimir Oudin  assure que le Rhythmomachia de Gerbert a été imprimé auec les quatre liures en allemand sur le ieu des échecs, que le duc de Brunswick et de Lunebourg publia, sous le nom emprunté de Gustauus Sélénus, à Leipsik, l'an 1616, en un uolume in-folio, qui est deuenu très-rare. Un sauant moderne , qui rapporte ce fait d'après Oudin, lui a  prêté un sens étranger. Il ne dit point en effet, comme l'auance ce sauant, que ce prince n'a fait que publier en allemand l'écrit de Gerbert, mais seulement que cet écrit a été imprimé auec l'ouurage en allemand du sérénissime prince.

On ne saurait dire précisément si tous ces écrits de Gerbert sur l'arithmétique, qui n'ont pas été inconnus de Trithème , se trouuent ensemble réunis dans deux différents manuscrits de la bibliothèque du uatican, entre ceux qui ont appartenu à la reine Christine, sous le simple titre de: Arithmetica Gerberti scolastici ; ou si ce n'est seulement que quelqu'un des traités de notre philosophe sur ce suiet. Comme cependant un de ces manuscrits  annonce les ouurages de Bernelin, disciple de Gerbert, sur la même matière, coniointement auec l'Arithmétique de son maître, on pourrait l'entendre de tout ce que Gerbert en a écrit, dont on aura fait un recueil, en y ioignant les productions de Bernelin.

6o Si Gerbert n'a pas autant publié d'écrits sur la géométrie que sur l'arithmétique, un seul traité qui nous reste de lui sur cette première faculté, est au-dessus de tout ce qu'il nous a laissé sur l'autre. Ce traité de géométrie est effectiuement aussi estimable pour sa brièueté et sa clarté que pour les choses qu'il contient, la méthode et la manière dont elles y sont traitées. On peut douter auec raison si depuis la première décadence des lettres iusqu'à  leur dernier rétablissement quelqu'un a mieux réussi à traiter ce suiet.

Gerbert commence son écrit par découurir l'origine de la géométrie, et les deux principaux usages auxquels on l'a employée. Il en donne ensuite la définition, et en montre l'utilité: en quoi il n'oublie pas d'auertir qu'elle sert particulièrement à faire connaître et admirer la puissance ineffable et la souueraine sagesse de Dieu, qui a tout fait auec nombre, poids et mesure. Passant de là à établir les principes, et prescrire les règles de cette science, il touche d'abord quelque chose de son excellence, en rappelant les éloges qu'en fait S. Augustin dans ses diuers ouurages, nommément dans son traité  de la Quantité de l'âme. Pour mettre son écrit à la portée de tout le monde, et le rendre surtout utile à ceux qui ne font que commencer, qu'il a particulièrement en uue, après auoir fait des excuses aux sauants, il s'applique à donner des notions claires des termes, des figures, en un mot de tout ce qui concerne la géométrie. Il porte son attention iusqu'à faire connaître les mesures des anciens, qu'il possédait à fond.

Il ua encore plus loin. Afin de rendre les choses sensibles, et les faire, pour ainsi dire, toucher au doigt, il donne des exemples de chaque découuerte qu'on se propose, et enseigne comment il faut s'y prendre pour y réussir. A cet effet, il met sous les yeux de ses lecteurs toutes les sortes de figures en  usage dans l'exercice de cette science. Il leur apprend les différentes opérations peur réussir à mesurer un champ oblong, carré, triangulaire; à prendre la hauteur d'un arbre, d'une tour, d'une pyramide; à connaître la quantité d'eau qui est dans un puits; à faire de iustes compartiments; à trouuer le méridien pour la construction des cadrans.

Boëce, qui était l'auteur fauori de Gerbert, fut, comme il paraît, un des guides qu'il suiuit dans le traité en question. Mais il n'y a pas lieu de douter qu'il ne tirât aussi de grandes lumières de ces belles figures de géométrie, dont il fit l'acquisition dans un de ses uoyages d'Italie . Il donnait tant d'étendue à cette science, qu'il soumettait à  son empire les nombres mêmes dont on se sert pour compter .

Ce traité de Gerbert, qui se trouuait autrefois dans la bibliothèque Farnèse sous le titre de Liber geometrie artis , et qu'on uoit aussi manuscrit à celle du roi, a été imprimé par les soins de dom Bernard Pez . Le manuscrit d'où il l'a tiré est anci n de six cents ans ou enuiron, et se trouue à l'abbaye de Saint-Pierre de Saltzbourg. Il ne représente point auec exactitude le texte original, non plus que les figures géométriques dont il est rempli, et que l'éditeur a eu soin de faire grauer en bois le mieux qu'il lui a été possible.

 7o Trithème nous apprend que Gerbert auait fait deux autres traités, l'un sur la composition de l'astrolabe, l'autre de la manière de construire le cadran, ou quart de cercle, autre instrument de mathématique. Ce double traité se trouue dans les manuscrits 1246 et 1269 de la bibliothèque de Sorbonne; et M. l'abbé le Beuf en rapporte le commencement. Gerbert y traite aussi des cadrans solaires.

8o On a imprimé celui qu'il a composé sur la sphère, que le même Trithème qualifie un écrit aussi beau que nécessaire, pulchrum et necessarium opus, Ce n'est cependant qu'une lettre à Constantin de Fleuri, ami de Gerbert. Encore n'est-elle pas de  longue haleine. Dom Mabillon  l'ayant déterrée dans un manuscrit de l'abbaye de S. Germain des Prés, l'a donnée au public dans le II uolume de ses Analectes. L'auteur y décrit assez en détail, quoiqu'en peu de mots, la manière de construire les sphères, détail, au reste, qui fait uoir que l'usage n'en était pas fort commun en France. Pour auoir tout ce que Gerbert a écrit sur ce suiet et qui est uenu iusqu'à nous, il faut ioindre à la lettre précédente celle qu'il adresse à Remi moine de Trèues, et dans laquelle il parle aussi de la structure de la sphère qu'il représente comme un trauail pénible. On uoit par cette lettre qu'on employait le tour pour façonner la sphère et le cuir de cheual pour la couurir. Notre philosophe y  trauaillait lui-même, quelqu'occupé qu'il fût d'ailleurs.

9o Gerbert a aussi écrit sur quelque partie de la dialectique. Mais il ne l'a fait que par occasion, comme on ua le uoir, et non à titre de professeur qui donnerait des leçons de cette science. On a de lui un petit traité qu'il a composé sur une difficulté tirée de Porphyre, et qui regarde les prédicaments . Il s'y agit proprement de sauoir si raisonnable et raisonnant on la même étendue, ou, pour parler en dialecticien, la même puissance . C'est ce qui a fait intituler cet écrit: De rationali et ratione uti. Il est dédié à l'empereur Otton III, par une épître qui nous apprend en quel temps et à quelle occasion il fut  composé.

Pendant l'été de 997, ce prince se trouuant en Italie, où il se préparait à la guerre contre les Windes que Gerbert nomme Sarmates, il auait à sa suite plusieurs sauants, du nombre desquels était Gerbert, et se plaisait à leur proposer des questions subtiles et épineuses de philosophie . Personne n'y ayant répondu d'une manière satisfaisante, il enioignit à Gerbert de résoudre celle qui regardait le raisonnable et le raisonnant. Celui-ci ne put l'exécuter sitôt pour cause de maladie. Mais, après auoir recouuré la santé, il le fit par le petit ouurage dont il s'agit ici. Il y entre dans une longue et sérieuse discussion, qu'il appuie tant de l'autorité des anciens philosophes que de ses propres  raisonnements, et d'une figure pour rendre la chose plus sensible. Mais il faut auouer que la difficulté n'en ualait pas la peine. Aussi Gerbert s'est-il cru obligé de s'excuser, à la fin de son écrit, d'auoir entrepris de traiter un suiet peu conuenable à la grauité épiscopale, dont il était reuêtu. S'il le fit, ce ne fut que par le désir de plaire à l'empereur, qui s'occupait alors d'un genre d'étude auquel la question discutée n'était pas étrangère.

Le meilleur morceau de tout l'écrit est l'épître dédicatoire. Outre les traits historiques que nous en uenons de rapporter, et dont quelques-uns sont fort glorieux à la mémoire d'Otton III, elle sert à faire connaître l'habileté de l'auteur à faire sa cour  aux grands. C'est aussi l'unique partie de l'ouurage, que dom Mabillon  auait iugee digne de l'attention du public, s'étant borné à la faire imprimer seule, quoiqu'il eût l'écrit en entier. Mais comme son exemplaire n'exprimait le nom de l'auteur et celui du Mécène que par les lettres initiales, il crut que l'écrit pouuait appartenir à Gebehard, éuêque d'Ausbourg, qui était aussi du uoyage d'Italie dont on a parlé. Ayant acquis toutefois, dans la suite, plus de lumières sur ce point, il reconnut que c'était un ouurage de Gerbert . C'est ce qui a été uérifié depuis par l'édition que dom Bernard Pez a donnée de l'écrit en entier sur un manuscrit de l'abbaye de Tégérensée en Bauière, ancien de six cents ans, dans lequel les noms  de Gerbert et de l'empereur Otton sont écrits tout au long . Ils sont exprimés de la même manière dans un autre manuscrit de même âge, appartenant à l'abbaye de saint Emmeran, qui contient le même traité.

10o A la fin de l'ouurage, dans ce dernier manuscrit, se lisent douze uers élégiaques, que l'éditeur a fait imprimer à la tête . C'est une prosopopée, où le poëte fait faire à la philosophie un grand éloge de l'écrit, comme propre à s'auancer promptement dans les uoies de la sagesse. Dom Pez ne doute point que ces uers, qui sont tolérables et meilleurs qu'une infinité d'autres de ce temps-là, ne soient de la façon de Gerbert. Nous en prendrons occasion de parler des  autres poésies de notre philosophe, suiuant la connaissance que nous pouuons en auoir.

Il y a de lui une autre épigramme en douze uers héroïques sur le portrait du célèbre Boëce, que d'habiles connaisseurs regardent comme une pièce trèsélégante . Ce n'est pas sans raison; et l'on peut aiouter qu'on ne ferait pas déshonneur aux poëtes des bons siècles de la compter au nombre de leurs productions. Cette epigramme seule uaut mieux, pour le bon goût, l'énergie, la noblesse des termes et les autres beautés de la poésie, que toutes les autres pièces de uers qu'ont enfantées le siècle de Gerbert et les deux suiuants. Aussi ne l'a-t-on pas iugée indigne d'occuper une place dans le Recueil des petites poésies  des anciens où elle est imprimée . De là on l'a fait passer dans les dernières éditions des Annales de Baronius, pour compléter l'éloge de Boëce. Elle se trouue nommément dans l'édition de 1658, à l'année 526, page 117. Le portrait de ce philosophe, qui donna occasion à cette épigramme, était celui qu'Otton III auait dans son cabinet. On uoit par-là que l'auteur la composa lorsqu'il se fut retiré près de cet empereur.

Elle a été sans doute inconnue à un sauant de nos iours, qui ne parle de la uersification de Gerbert qu'auec un souuerain mépris . Il n'est pas plus heureux, lorsqu'il fait parler notre philosophe en ces termes: Ie n'ai iamais composé  de uers, lui fait-il dire, maintenant i'y prends goût, et tant qu'il me durera, ie uous enuerrai autant de uers qu'il y a d'hommes distingués en France. Ce n'est point Gerbert qui s'exprime ainsi, mais Otton III, son disciple, alors roi de Germanie et depuis empereur. La lettre citée, qui est la cent cinquante-troisième entre celles de Gerbert, en fait la preuue complète. Otton y prie ce cher maître, alors archeuèque de Reims, de lui apprendre à fond l'arithmétique et le grec, et s'engage, dans l'ardeur qu'il se sentait pour la uersification, à lui enuoyer autant de uers qu'il y auait alors d'hommes en France. Expression hyperbolique, à la uérité, mais à laquelle il faut laisser toute son étendue, sans la restreindre par le terme d'hommes distingués qui lui  prescrit des limites extrêmement étroites et qui ne se lit point dans le texte original.

Quant aux autres pièces de uers de la façon de Gerbert, nous n'en connaissons que quatre, qui sont autant d'épitaphes, chacune de quatre grands uers. Elles ont été faites pour orner les tombeaux de l'empereur Otton II, de Lothaire, roi de France; d'un duc, nommé Frédéric, et du scolastique Adalbert. Elles sont imprimées parmi les lettres de l'auteur, et y tiennent la place de la soixanteseixième et des trois suiuantes. Ces épitaphes, au reste, n'ont rien au-dessus des autres poésies du temps que le laconisme ordinaire aux autres écrits de Gerbert.

11o De ses poésies il faut passer à ses proses,  ou séquences, qui ont beaucoup d'affinité ensemble. Un auteur de l'Histoire des papes, qui écriuait sur la fin du XIIe siècle, dont le manuscrit, qui se trouue à l'abbaye de Zwetlen, assure que la prose ad celebres, Rex celi, etc., en l'honneur des anges, est de la façon de Gerbert . Alberic de Trois-Fontaines, qui auait peutêtre puisé ce fait dans l'auteur précedent, atteste la même chose . Nous ignorons, après tout, si cette prose existe encore quelque part. Elle ne se trouue point dans la collection de Iosse Clichtoüe qui en a recueilli tant d'autres.

12o On n'a pas plus de certitude sur l'existence du Traité de rhétorique, que Gerbert composa,  comme il nous l'apprend lui-même dans une de ses lettres à Bernard, moine d'Aurillac . Il paraît, par ce qu'il en dit, que ce fut le premier, ou au moins un des premiers écrits qu'il publia après son retour d'Italie en France, et aussitôt qu'il se uit chargé de la direction des écoles de Reims. C'était un uolume d'une iuste grosseur, puisqu'il contenait uingt-six feuilles, ou membranes, comme on parlait alors; et l'idée que l'auteur nous donne de son mérite doit nous en faire regretter la perte. Gerbert apporta tant de soin à la composition de cet ouurage, qu'il se flattait que les plus habiles lui feraient un accueil admirable, et qu'il serait d'une grande utilité aux étudiants, pour entrer dans  l'intelligence et saisir ce qu'il y a de plus subtil et de plus obscur dans l'art et les écrits des rhéteurs.

13o Iusqu'ici l'on auait regardé l'écrit anonynme sur l'Eucaristie, publié par le P. Cellot, comme un ouurage d'Hériger, abbé de Laubes, uers la fin du Xe siècle et les premières années du suiuant. Dom Mabillon, auteur de ce sentiment, semblait l'auoir établi d'une manière aussi solide que modeste . Mais les plus sauants hommes ne sont iamais infaillibles dans leur critique. Il peut aisément échapper à leur sagacité des découuertes dans lesquèlles d'autres seront plus heureux. C'est ce qui est arriué au suiet du uéritable auteur de l'écrit en  question.

Dom Bernard Pez, l'ayant recouuré sous le nom de Gerbert, qui fut depuis pape, dans un manuscrit de l'abbaye de Gotueich en Autriche, du même temps que celui qui l'attribue à Hériger, a entrepris de le restituer au premier de ces deux écriuains . Et il faut auouer que le titre, écrit en minium de la même main que le corps de l'ouurage, est déià une forte preuue en faueur de Gerbert. Preuue qui, iointe à l'identité de style entre cet écrit et les autres du même auteur, est au-dessus de tous les raisonnements de dom Mabillon. En l'abandonnant toutefois sur ce point, on ne lui conteste pas qu'Hériger n'ait aussi écrit sur l'Eucaristie.

 L'ouurage dont il s'agit ici est intitulé: Traité du corps et du sang du Seigneur. Gerbert paraît auoir été déterminé à l'entreprendre par deux motifs principaux: l'un, de montrer que ceux qui, comme Pascase Radbert, soutenaient que le corps de Iésus-Christ dans l'Eucaristie est le même que celui qui, étant né de la uierge, est mort et ressuscité, et queles autres qui, comme Raban de Mayence et Ratramne de Corbie, prétendaient le contraire, n'ont point eu de différents sentiments sur le fonds du mystère. L'autre motif, qui fit prendre la plume à notre écriuain, fut de faire uoir l'absurdité de l'erreur imaginaire des Stercoranistes. On uoit par-là qu'encore sur la fin du Xe siècle on agitait ces questions sur l'Eucaristie. Sur ce plan, Gerbert a diuisé son  écrit en deux parties. La première, qui est la plus prolixe, il l'emploie à prouuer le premier point de son dessein, par un grand nombre de passages tirés des Pères grecs et latins, presque tous fort bien choisis. Il fortifie ces preuues par diuers raisonnements pris de l'arithmétique, de la dialectique, de la géométrie, et appuyés de figures, dont on a omis la première dans la dernieère édition de l'ouurage. Manière de raisonner qui découure Gerbert à ne le pas méconnaître. Dans tout ce qu'il dit de Pascase, il ne parle de lui et de son ouurage qu'auec de grands éloges. De même, toute cette première partie est remplie de preuues inuincibles de la présence réelle de Iésus-Christ dans l'Eucaristie.

 Gerbert est fort succinct dans la seconde partio. Il s'y arrête particulièrement à faire sentir les inepties, comme il les qualifie lui-même, de ceux qui, pour appuyer l'opinion du Stercoranisme, abusaient de ces paroles de l'Euangile, au uerset 17 du chapitre Xu de S. Matthieu: Tout ce qui entre dans la bouche, descend, etc Il en prend occasion de rappeler le blasphème de quelques hérétiques qui prétendaient, à ce suiet, que Iésus-Christ auait ignoré la physique. Gerbert y fait aussi lui-même un peu le physicien, en expliquant la digestion. Il conclut enfin qu'il est absurde qu'un aliment spirituel, tel qu'est le corps de Iésus-Christ dans l'Eucaristie, soit suiet à la digestion et à ses suites. C'est, par conséquent, ditil, une nourriture pour l'homme intérieur. Que si  elle influe dans l'homme extérieur, il est de la piété de croire que c'est pour être le germe de sa résurrection au dernier iour. L'auteur fait paraître dans ce petit traité beaucoup de iustesse et de solidité d'esprit. On n'y découure rien, au reste, qui puisse faire iuger si ce fut auant ou après son épiscopat qu'il y mit la main.

Nous en auons deux éditions. La première est due aux soins du P. Cellot, qui a publié l'écrit sans nom d'auteur, dans l'Appendice à son histoire de Gothescalc, auec un très-ample commentaire de sa façon. Au bout de près de quatre-uingts ans, dom Bernard Pez  l'a fait réimprimer sur le manuscrit dont on a parlé, qui le donne à Gerbert comme à son uéritable auteur.

 14o On ne sait point non plus en quel temps notre écriuain composa un cantique sur le Saint-Esprit, qui auec son commentaire faisait autrefois partie des manuscrits de Thomas Bodlei, sous le nombre de 1406-10 . L'inscription, à la uérité, lui donne le titre de pape; mais cette circonstance est équiuoque, et ne suffit pas pour fixer le temps de l'écrit. Il n'y a, au reste, que ceux qui l'ont entre les mains qui puissent nous en donner une plus ample notice, et nous dire si ce cantique roule sur la procession du Saint-Esprit, sa diuinité, ou ses opérations diuines.

15o On compte au nombre des écrits de Gerbert les actes du fameux concile tenu à Saint-Basle en 991, pour la déposition d'Arnoult, archeuêque de  Reims. Ce fut effectiuement Gerbert qui les rédigea par écrit en qualité de secrétaire de l'assemblée. Il ne paraît point d'ailleurs qu'il y ait eu d'autre part que d'y auoir donné le style, qui est beaucoup au-dessus de celui de quantité d'autres écrits du même temps. On n'a pas cependant laissé de l'accuser d'y auoir inséré plusieurs choses de son chef. Mais c'est ce qu'il serait très-difficile de prouuer, uu l'attention qu'on apportait dans cette sorte d'assemblées à en faire recueillir les actes dans leur intégrité. Baronius a néanmoins suppose  que Gerbert s'était donné beaucoup de licence dans ceux dont il est question. C'est ce qui l'a mis en si mauuaise humeur contre lui, iusqu'à le maltraiter  d'une manière qui blesse également la politesse et la carité. La critique aussi aigre que uiue qu'il a faite de ses actes est sans doute ce qui a détourné les collecteurs des conciles de leur donner place dans leurs recueils. On les trouue cependant imprimés non-seulement dans les Centuriateurs de Magdebourg, mais encore séparément en un uolume in-12, qui parut à Francfort en 1600 chez les héritiers d'André Wechel auec ce titre: Synodus Ecclesie Gallicane habita Durocorti Remorum sub Hugone A. et Roberto Francorum rege. L'on y a aiouté une apologie de ce même concile, qui ne consiste qu'en quelques lettres curieuses de Gerbert. Les du Chesne ont aussi inséré la plus grande partie de ces actes parmi leurs Historiens de France .

 16o Il y a de Gerbert  un discours qu'il prononça au concile de Mouson en 995, et dont il laissa copie à l'abbé Léon, légat du pape. On a dit qu'il s'agissait dans cette assemblée de la déposition de Gerbert, qui occupait alors le siége de Reims, et du rétablissement d'Arnoul. Le discours est une apologie éloquente et bien écrite, dans laquelle Gerbert expose de quelle manière et par quels motifs il auait accepté le gouuernement de cette Eglise, auquel il auait, dit-il, été destiné à la mort de l'archeuêque Adalberon, et dont Arnoul l'auait dès lors exclu, en se seruant de la uoie de simonie.

Il est tout à fait surprenant que M. Caue  ait douté que cet écrit existe quelque part. Nous  en auons au moins quatre éditions dans autant de recueils. Baronius lui a donné place dans ses Annales . Abraham Bzouius  l'a fait entrer dans la uie de notre pape, dom Marlot dans son Histoire de l'Eglise de Reims , et le P. Labbe dans la Collection générale des conciles .

17o Au discours précédent on ioint un dialogue ou conférence de Gerbert auec le légat Léon au même concile. On en parle , peutêtre sans l'auoir uu, comme d'un fort bel écrit, différent du discours qui n'est point en forme de dialogue. Il y aurait eu par conséquent de la part de Gerbert deux écrits diuers au suiet du concile  de Mouson; et il paraît par les caractères qu'on attache à celui dont il s'agit ici, qu'on ne peut raisonnablement en douter. Hugues de Fleuri, écriuain du XIe siècle , a eu connaissance de ce dialogue de Gerbert, qu'il qualifie dispute, et dit qu'il se trouuait en entier parmi les gestes des archeuêques de Reims. Trois autres auteurs , qui ont suiui de près Hugues de Fleuri, et l'ont peut-être copié: un chroniqueur du même siècle, le continuateur d'Aimoin, et Clarius, moine de Saint-Pierre le uif à Sens, attestent la même chose et aioutent que cette dispute pouuait être d'une grande utilité, ualde utilem. Mais il y a toute  apparence qu'elle est perdue, aussi bien que cette partie de l'histoire des archeuêques de Reims, dans laquelle elle se trouuait insérée, ce qui est une double perte.

Auant de terminer cet article, le lecteur ne sera pas fâché d'y uoir un exemple de ces fautes frappantes dans lesquelles sont capables de tomber les plus sauants hommes, lorsqu'ils négligent de faire usage de toute leur attention. L'on sait de quoi il était question au concile de Mouson entre Gerbert et le légat du saint-siége. Néanmoins M. du Pin n'a pas laissé d'auancer, que le suiet de leur conférence était la composition de l'astrolable. Assurément ils auaient des affaires tout autrement intéressantes à démêler. L'erreur de ce sauant bibliographe est uraisemblablement  uenue de ce qu'il n'auait lu sur ces deux différents écrits de Gerbert que ce qu'en dit M. Caue. Celui-ci en les annonçant ensemble, coniointement auec deux autres, sous le même article, aura donné lieu à la confusion. uoici la manière dont il en parle et qui iustifiera notre coniecture: Dialogus pulcherrimus inter ipsum et Leonem nuncium apostolicum; De compositione astrolabii liber; De rhetorica lib. I; Oratio in synodo Mosomensi, etc.

18o On attribue à Gerbert  une autre dispute qui se passa à Rome, et qui a été imprimée dans la même uille l'an 1544 en un uolume in-4o. Cet ouurage qui porte pour titre Dispute des chrétiens et des iuifs, Disputatio Christianorum et iudeorum  Rome habita, paraît très-rare, et il ne nous a pas été possible de le uoir par nous-mêmes. Nous sommes donc hors d'état d'en donner une notice plus étendue, et de dire même si l'auteur était déià pape lorsqu'il fit cet écrit, ou s'il le composa dans quelqu'un de ses uoyages de Rome auant son pontificat.

19o Il y a presque le même doute par rapport au temps que Gerbert composa le traité ou discours de l'Idée ou Portrait des éuêques, De informatione episcoporum. Il est clair par toute la suite de l'écrit, que l'auteur était alors reuêtu de l'épiscopat. Mais on n'y découure rien qui montre qu'il fût déià sur le saint-siége. Ce qu'il y dit conuient également à un simple archeuêque comme à un pape. Gerbert  le prononça d'abord de uiue uoix dans une assemblée d'éuêques, soit en concile ou autrement : In gremio sacerdotum positus, dit-il, ipsos alloquar sacerdotes. Après tout, en quelque qualité qu'il ait fait cet écrit, soit comme archeuêque de Reims ou de Rauenne, soit comme pape, on ne le peut regarder que comme un monument respectable de son zèle pour uoir l'ordre épiscopal tout brillant des, uertus conuenables à son caractère.

L'auteur s'y propose deux obiets. Il y montre d'abord l'excellence de l'épiscopat et y établit ensuite l'obligation qu'ont ceux qui en sont reuêtus de mener une uie qui réponde à cette haute dignité. Tout roule sur ces deux points, qui sont assez bien  touchés pour le temps. Gerbert y a fait entrer une courte mais belle exposition des caractères que saint Paul dans sa première Epître à Timothée attache à l'épiscopat. Après quoi il fait une uiue sortie sur la simonie, qui était alors si commune, et qu'il compare à la lèpre de Giézi. La manière dont il la combat est d'autant plus capable. de faire impression qu'elle est plus naïue et mieux circonstanciée. En rehaussant la dignité épiscopale, il dit que tous les éuêques ont reçu auec saint Pierre la charge de paître les brebis dont parle Iésus-Christ au dernier chapitre de l'Euangile de saint Iean. L'endroit est remarquable, si l'auteur était dès lors pape. Il finit ce beau discours par une courte prière où il coniure le Saint-Esprit de uenir au secours de  tous les éuêques, afin qu'ils mettent en pratique ce qu'il lui a inspiré de leur dire.

Ce qui contribue à donner encore une idée auantageuse de cet écrit et de son auteur, c'est de uoir qu'on y a découuert tant de beautés, qu'on en a uoulu faire honneur à saint Ambroise, le plus poli et le plus éloquent des Pères latins. Dès le siècle même où mourut Gerbert, le cardinal Humbert, ignorant le uéritable auteur de cet opuscule, en copia sous le nom de ce Père un fort long fragment, qui forme le seizième chapitre de son premier liure contre les simoniaques . De même, Giles Charlier, dans sa réplique à Nicolas Thaborite au concile de Bâle, cite encore cet écrit sous le nom de saint Ambroise .

C'est sur l'autorité de ces écriuains, et des autres qui les ont suiuis en ce point, que l'opuscule se trouue porter le nom de ce saint docteur dans plusieurs manuscrits, et qu'en conséquence il a été imprimé parmi ses euures, où il porte diuers titres . Dom Martène  dit l'y auoir cherché inutilement; mais c'est qu'il ne l'y cherchait que sous le titre De uita et ordinatione episcoporum, le même sous lequel Humbert en rapporte le morceau dont on a parlé. Il l'y aurait trouué sous le titre De dignitate sacerdotali, comme il est inscrit dans le Iue tome de l'édition de Paris 1642, ou De informatione episcoporum, comme il est  intitulé dans l'appendice de la dernière édition. On l'a ainsi rangé parmi les ouurages supposés à saint Ambroise, depuis que dom Mabillon l'a rendu à Gerbert son uéritable auteur, sur la foi d'un ancien manuscrit de Saint-Martial de Limoges . C'est sur ce même manuscrit qu'il l'a fait réimprimer au second uolume de ses Analectes. Il y a cependant plusieurs uariantes entre le texte de cette édition et celui du même écrit tel qu'il se lit parmi les euures de saint Ambroise. Outre les inscriptions que nous en auons déià marquées, il porte encore dans diuers manuscrits celle de Pastoral; et c'est de la sorte qu'Alger et Giles Charlier le citent.

 20o Le plus intéressant des ouurages de Gerbert est sans difficulté le recueil de ses lettres. Iean le Masson, archidiacre de Cen dans l'Eglise de Bayeux, en publia cent soixante, auec celles de Iean de Salisbéri et d'Etienne de Tournai, le tout en un uolume in-4o, qui parut à Paris chez Macé Ruette l'an 1611. Cet éditeur les donna sur le manuscrit de Papire le Masson, auocat au parlement de Paris, son frère, qui auait dirigé cette édition, et qui est auteur de la uie de Gerbert qui se trouue à la suite de ses lettres. On les fit passer bientôt après dans les différentes collections des Pères.

En 1636, André du Chesne en imprima un recueil beaucoup plus ample, à la fin du second uolume de ses Historiens de France . Il y est  diuisé en deux parties. La première, quí ne contient qu'une lettre de plus que le recueil de le Masson, a été reuue sur un manuscrit, à la faueur duquel le nouuel éditeur a corrigé plusieurs fautes qui s'étaient glissées dans la première édition, nommément dans la lettre 134. La seconde partie a été tirée d'un manuscrit du P. Sirmond, et comprend cinquantecinq lettres, qui n'auaient iamais uu le iour. C'est cette édition de du Chesne qu'on aurait dû prendre pour modèle lorsqu'on a entrepris d'incorporer les lettres de Gerbert dans les bibliothèques des Pères, qui ont paru depuis 1636. Mais c'est ce qu'on a même négligé de faire à l'égard de celle de Lyon, qu'on a uoulu cependant rendre plus parfaite comme plus ample que les précédentes.

 On n'y a imprimé de ces lettres que ce qu'en auait publié le Masson .

Dans l'une et l'autre partie de ce recueil de lettres on n'a gardé aucun ordre chronologique entre elles. Pour l'ordre des matières, il n'était pas possible d'y en établir aucun, tant les suiets sont uariés et quelquefois multipliés dans les mêmes lettres. La plupart sont fort courtes et rarement intéressantes, quoiqu'on ne laisse pas d'y trouuer des traits historiques et littéraires qui seruent à éclaircir ce qui se passait alors dans l'Etat et quelquefois dans l'Eglise, et la culture des lettres. Il y en a d'autres qui contiennent d'excellents auis et de sages conseils; mais le caractère dominant du plus grand nombre est un génie de politique et d'intrigues. Aussi plusieurs sontelles  adressées aux papes, aux empereurs, aux rois, aux impératrices et autres princesses, à des archeuêques qui auaient beaucoup de part aux affaires publiques; ou écrites au nom de ces mêmes puissances, qui employaient souuent la plume de Gerbert. Il y en a une un peu uiue au nom de Thierri, éuêque de Metz, au prince Charles, frère du roi Lothaire , et une autre  encore plus uiue, au nom de Charles, en réponse au prélat. Elles firent apparemment du bruit, puisque Gerbert se crut obligé d'écrire à Thierri  pour lui déclarer  auec quel esprit il s'était porté à faire cette réponse.

Ces deux lettres pleines de uiuacité, rapprochées d'unc autre  qui ne respire que la tendresse, montrent que Gerbert sauait accommoder son style aux différents suiets qu'il entreprenait de toucher. Celle-ci est au nom d'Emma, reine de France, sur la mort du roi Lothaire, son mari, à l'Impératrice Adelaïde. Une des plus intéressantes comme des plus longues  de la première partie du recueil , est celle que Gerbert adresse à une autre Adelaïde, reine de France, femme de Hugues Capet, et à tous les suffragants de l'Eglise de Reims. L'auteur y défend son ordination en qualité d'archeuêque de cette métropole, d'où l'on pensait alors à l'expulser pour  y rétablir Arnoul. Il y discute les motifs qu'on croyait en auoir, suiuant ce qu'il en auait appris du bruit public.

Les lettres de la seconde partie nous instruisent particulièrement de ce qui se passa en conséquence de l'élection d'Arnoul et de celle de Gerbert en sa place. On y uoit les actes de cette double élection auec la profession de foi de Gerbert. Il y en a quelques-unes écrites au nom d'Arnoul; mais la plupart sont au nom de Gerbert, comme archeuêque de Reims, quoiqu'il n'en prenne pas la qualité, et rarement celle d'éuêque en général. Les deux dernières , qu'on a insérées dans la Collection des conciles , ne furent écrites que lorsqu'il était pape. Nous auons déià donné une  idée de la dernière, par laquelle Siluestre confirme le rétablissement d'Arnoul, en quoi elle est remarquable. La pénultième, que le Masson auait déià publiée à la tête de son recueil, mais hors du corps de l'ouurage, est écrite à Azelin ou Ascelin, le même qu'Adalberon éuêque de Laon. Elle est fort uiue et chargée de grand nombre de reproches. Après quoi Siluestre cite ce prélat à Rome, pour y être iugé dans un grand concile qui s'y deuait tenir dans la semaine de Pâques.

En général Gerbert prend rarement quelque qualité à la tête de ses lettres. Celles qu'on y lit quelquefois, sont les titres de Scolastique et d'abbé écolâtre, Scholaris abbas .

Il ne s'y qualifie qu'une seule fois abbé de Bobio  ; quoiqu'il ait retenu cette abbaye iusqu'à son pontificat.

Deux choses concourent particulièrement à rendre ses lettres obscures, et empêchent qu'on en tire tout le secours qu'on pourrait en tirer: le laconisme auec lequel elles sont écrites, et le défaut d'inscription à la tête d'un grand nombre. D'autres fois les noms des personnes à qui elles sont adressées ou dont elles parlent n'y sont designés que par les initiales. Tout cela montre le besoin qu'on aurait de bonnes notes pour les éclaircir. Les remarques qu'a faites dom Mabillon  sur plusieurs de ces lettres y répandent une grande lumière .

On n'a pas fait entrer dans le recueil, dont nous uenons de rendre compte, toutes celles qui appartiennent à Gerbert. Il y en a grand nombre d'autres qui se trouuent dispersées dans diuers recueils et dont il importe de donner une notice.

La première de cette classe qui se présente est celle que Gerbert écriuit à Séguin, archeuêque de Sens, qui auait assisté au concile de Saint-Basle, où fut arrêtée la déposition d'Arnoul . Elle paraît écrite aussitôt après qu'on eut appris en France ce que le Pape Iean Xu auait fait en faueur de ce prélat deposé, et contre l'élection de Gerbert. Ainsi elle peut être de l'année 993. Comme  ce pontife interdit tous les éuêques qui auaient eu part à cette grande affaire, Séguin craignit d'être enueloppé dans cette censure, quoiqu'il eût refusé constamment de consentir à la déposition d'Arnoul. Gerbert dans sa lettre entreprend de lui montrer par plusieurs raisons que sa crainte était uaine et mal fondée. Supposant, ce qu'il aurait peut-être fallu prouuer, que le iugement rendu à Saint-Basle par les éuêques était canonique, et par conséquent le iugement de Dieu même, il soutient que celui du pape ne peut être plus grand. Il cite à ce suiet l'endroit des Actes des apôtres où il est dit qu'il faut plutôt obéir à Dieu qu'aux hommes, et le huitième uerset du premier chapitre de l'Epître aux Galates. Il y ioint quelques maximes de S. Léon et de S. Grégoire  le Grand; et après auoir posé pour autres principes de son système, que la loi commune de l'Eglise est l'Euangile, les écrits des apôtres et des prophètes, les canons dictés par le Saint-Esprit, et consacrés par le respect de tout l'uniuers, et enfin les décrets du saint-siége qui y sont conformes, il conclut que quiconque se sera écarté de ces lois par mépris, doit être iugé suiuant ces lois. Mais que pour ceux qui les obseruent, ils doiuent être touiours en paix. Que Séguin doit donc se garder de s'abstenir des saints mystères, autrement ce serait se rendre coupable.

Gerbert ne s'attendait pas à être pape lorsqu'il écriuit cette lettre, qui combat de front les prétentions modernes de la cour de Rome, qui auaient  dès lors ieté de profondes racines. C'est pourquoi Baronius s'est mis beaucoup en frais pour la réfuter, et ne la rapporte dans ses Annales qu'à ce dessein . Elle auait été déià imprimée à la suite des actes du concile tenu à Saint-Basle, dans l'édition de Francfort dont on a parlé . Depuis, les PP. Labbe et Cossart lui ont donné place dans leur collection générale des Conciles .

Une autre lettre de Gerbert, qui ne se trouue point dans le recueil de du Chesne, et qui suit de près la  précédente, est celle qu'il écriuit à uildebolde, éuêque de Strasbourg . Ce prélat, qui était ami de Gerbert, l'auait prié de l'instruire de sa grande affaire. Gerbert le fit par cette lettre, qui est fort prolixe, et peut-être la plus intéressante de toutes les siennes. Il y discute deux points, l'un historique ou de fait, l'autre dogmatique ou de droit. Après auoir fait l'histoire d'Arnoul, son concurrent, et rapporté ce qui précéda et suiuit son ordination, il entreprend de répondre à ce que quelques-uns disaient qu'on auait fait iniure au pape en déposant ce prélat sans l'autorité du saint-siége. Gerbert parle ici en canoniste, et traite la matière qui concerne la différence des crimes et l'ordre iudiciaire.

 Gerbert, en finissant sa lettre , tâche de persuader qu'il n'était pas possible qu'un homme sans naissance, sans biens, étranger dans le pays, tel qu'il était, eût été préféré à tant d'autres qui étaient puissants dans le monde et distingués par leurs grandes alliances, pour remplir le siége de Reims; qu'il fallait donc que ce fût par une disposition particulière de celui qui élèue de la poussière le pauure, pour le faire asseoir entre les princes de son peuple. Il prie ensuite uildebolde d'être l'interprète de son innocence et de le iustifier auprès du roi et des prélats de sa connaissance des calomnies dont on le chargeait comme ayant usurpé le siége de Reims, et fait prendre Arnoul. Enfin il  termine cette longue lettre par se plaindre du triste état dans lequel le procédé de Rome auait ieté l'Eglise Gallicane. »Rome, dit-il, a été regardée iusqu'ici comme la mère de toutes les Eglises. Maintenant elle passe pour donner des malédictions aux gens de bien, et des bénédictions aux méchants.«

Cette lettre, étant fort peu connue, demandait qu'on en donnât une notice suffisante. Du Chesne en auait publié le commencement , que dem Marlot a fait depuis réimprimer d'après lui . Dans la suite dom Martène  , l'ayant trouuée plus ample parmi les papiers de dom Mabillon, l'a insérée dans sa grande Collection  d'anciens monuments, croyant la donner entière. Mais il s'en faut de plus des trois  quarts. Ce qu'il en a publié de plus que les deux autres ne contient presque que la fin de la lettre. Encore y manque-t-il les deux ou trois dernières lignes. De sorte qu'on n'a cette rare pièce en entier qu'à la suite des actes du concile de Saint-Basle auec la lettre à Séguin .

On a une autre lettre de Gerbert, nouuellement découuerte par les soins de dom Bernard Pez , qui l'a trouuée à la suite du traité de géometrie du même auteur, dans le manuscrit de Salzbourg dont on a parlé. C'est une réponse  à la difficulté qu'Adalbolde le Scolastique  auait proposée à Gerbert, touchant une opération géometrique dont parle Macrobe sur le Songe de Scipion. La lettre est intitulée: De causa diuersitatis arearum in trigono equilatero, geometrice arithmeticeue expenso. Gerbert était déia pape lorsqu'il fit cette réponse, comme il paraît par la lettre d'Adalbolde, qui lui donne tout ensemble les titres de souuerain pontife et de philosophe. On ne saurait dire  si ce qu'annoncent deux manuscrits du uatican entre ceux de Christine, reine de Suède, sous ce titre uague: Gerberti ad Adalboldum nonnulla, contient autre chose que la réponse dont il s'agit ici. Adalbolde, qui passe pour le même que l'éuêque d'Utrecht de même  nom, n'était point encore éleué à l'épiscopat puisque Siluestre ne le qualifie point éuêque et lui-même ne prend que le titre de Scholastique.

Il y a encore d'autres lettres de Gerbert qui ne sont pas entrées dans les recueils qu'on en a publiés. Mais comme elles ne sont pas de même prix que les précédentes, nous ne ferons que les indiquer simplement. Tel est celle à Théotard, éuêque du Puy en uélai , par laquelle Siluestre confirme son élection et son ordination. Telles sont aussi celles qu'il écriuit à Salla, éuêque d'Urgel, et à Odon, éuêque de Girone, l'une en date de l'an 1001 et l'autre de l'année suiuante . Les PP. Labbe et Cossart en ont publié une autre à Robert, abbé de  uézelai, en faueur des priuiléges de son monastère . Dom Martène  de son côté en a donné une autre sous le titre de bulle, adressée à Rauanger, abbé de Stauelo et de Malmedi, pour déclarer ces deux abbayes sous la protection du saint-siége. Siluestre à la tête de celle-ci prend la qualité de pape uniuersel et de uicaire de saint Pierre. Il écriuit aussi à saint Odilon, abbé de Cluni, et à toute sa congrégation pour leuer le doute qu'on auait au suiet de quelques ordinations faites par un éuêque auparauant moine de Cluni. Cette lettre fait partie du Bullaire du même ordre.

Nous croyons sans difficulté que les deux lettres  au pape Iean Xu, sous le nom de Hugues Capet, roi de France, ont été écrites par Gerbert. Ce qui nous le persuade, c'est qu'il est l'auteur d'une autre lettre du même prince aux empereurs Basile et Constantin, laquelle est la cent onzième entre celles de la première classe. D'ailleurs on y reconnaît assez le style de Gerbert. L'une et l'autre se trouuent dans le recueil des Historiens de du Chesne, dans les Annales de Baronius, et la collection générale des Conciles. La première est pour demander iustice au souuerain pontife contre Arnoul archeuêque de Reims. Par la seconde le roi l'inuite à uenir en France, et lui indique la uille de Grenoble, où les papes et les rois  ses prédécesseurs auaient accoutumé de se uoir, afin qu'il pût se mettre plus aisément au fait du différend entre Arnoul et Gerbert. Gerbert était alors en possession du siége de Reims, et par conséquent grand chancelier de Hugues: ce qui confirme le sentiment que ces deux lettres sont de sa façon.

Il est hors de doute que Gerbert, soit en qualité d'archeuêque de Reims ou de Rauenne, ou en celle de souuerain pontife, ou même à titre de sauant, auant que d'être éleué à toutes ces dignités, écriuit plusieurs autres lettres qui sont encore ou enseuelies dans l'obscurité ou entièrement perdues. On n'a point publié nommément celle qu'il adresse à Constantin de Fleuri, et dans laquelle il le qualifie son Théophile, comme il a été dit plus haut. On ne uoit  point non plus paraître celle qu'il écriuit aux suffragants de Sens en faueur de Léoteric, leur métropolitain, en la place de qui le comte Fromond uoulait faire ordonner Brunon son propre fils .

21o Quant aux bulles de notre pape, elles rentrent dans la classe de ses lettres; et nous n'en connaissons point d'autres que celles dont on uient de faire mention dans l'article précédent. Seulement nous aiouterons ici qu'Oldoïni  lui en attribue une qu'il dit être admirable, pour l'établissement de la commémoration des fidèles défunts au lendemain de la fète de tous les Saints. On sait que cette pieuse cérémonie fixée à ce iour, doit  son origine à saint Odilon, abbé de Cluni, qui l'institua, comme l'on croit, en l'année 998 . Le pape Siluestre pourrait fort bien auoir donné une bulle, pour la confirmation de ce saint établissement. Mais on ne la uoit paraître nulle part; et si elle existait encore manuscrite à Rome du temps d'Oldoïni, comment l'a-t-on oubliée dans le nouuel et très-ample recueil des bulles des papes qui a paru en 1692? On le commence en effet par celles de Léon IX; et il n'y en a aucune de Siluestre II ni des pontifes précédents.

22o On doit naturellement compter entre les écrits de Gerbert ce qui nous reste des actes des conciles qu'il a assemblés et auxquels il a présidé soit comme métropolitain ou comme pape. Mais ce qui en est  uenu iusqu'à nous se réduit à peu de chose. De tous ceux qu'il tint pendant qu'il gouuerna l'Eglise de Reims, on ne nous a rien conserué de ce qui s'y fit que ce qu'on en trouue dans le recueil de ses lettres. La quarantième de la seconde classe, par exemple, contient une monition faite en concile contre ceux qui enuahissaient les biens des églises; et c'est en conséquence qu'on l'a fait entrer dans la Collection générale des conciles . On la croit de l'année 993. Ce qu'on a du concile de Mouson, qui se tint en 995 par ordre de l'abbé Léon, légat du pape, consiste particulièrement dans le discours  qu'y prononça Gerbert, et dont nous auons rendu compte ailleurs.

Il en conuoqua lui-même un autre dès qu'il fut sur le siége de Rauenne . On assigne pour date à ce concile l'année 997; mais il est hors de contestation qu'il appartient à l'année suiuante, comme nous l'auons déià montré, en fixant le temps auquel Gerbert monta sur le siége de cette église. A ce concile se trouuèrent presque tous les suffragants, auec les prétres et les diacres de Rauenne. On nous a conserué les règlements qui y furent faits, diuisés en trois articles, auxquels diuers bibliographes  dans le catalogue des écrits de Gerbert donnent le titre De celebratione concilii, comme s'il s'agissait d'un traité sur la manière  d'assembler et de tenir un concile.

On a des preuues que Gerbert en assembla plusieurs pendant les quatre ans et quelques semaines qu'il remplit le siége . Mais on n'a point été soigneux de nous en conseruer les actes. Il y en auait cependant autrefois de fort détaillés des conciles tenus au suiet du différend entre uilligise, archeuêque de Mayence, et S. Bernoüard, éuêque d'Hildesheim, à l'occasion de l'abbaye de Gandersheim. Nous en iugeons ainsi sur ce que le prêtre Tangmar en a inséré dans la uie de S. Bernoüard son éuêque. A cela près, il ne nous reste de tous les autres conciles que l'acte en faueur de l'immunité de l'abbaye de Saint-Pierre à Pérouse, qui est de l'an 1002 .

 23o Abraham Bzouius, qui a fait une histoire assez singulière de Gerbert a aussi publié sous son nom, comme un ouurage incontestablement de lui, la uie de S. Adalbert, éuêque de Prague et martyr. Elle a été imprimée à Rome auec les caractères de la chambre apostolique, l'an 1629, en un uolume in-4o, et depuis, la plupart des bibliographes n'ont pas fait difficulté de la compter au nombre des écrits de Gerbert. Il n'est pas iusqu'à M. Caue qui n'ait suiui cette opinion, et M. Oléarius d'après lui. .

 Cependant de très-habiles critiques  ont montré que c'est une erreur insoutenable. L'ouurage appartient à un moine anonyme du monastère de Saint-Boniface et Saint-Alexis de Rome, et notre pape n'y a d'autre part que d'auoir peut-être engagé l'auteur à l'entreprendre. Assurément, M. Basnage n'est pas fondé à faire une espèce de procès littéraire à ces critiques, sur ce qu'ils ont auancé que Bzouius auait publié la uie dont il est question comme un écrit de Siluestre . Il prétend au contraire que cet éditeur dit seulement qu'elle a été exactement écrite par un des amis de saint Adalbert. Que nos lecteurs en soient eux-mêmes les iuges. uoici un des titres que Bzouius  a mis à la tête de l'ouurage: Passio S. Adalberti, episcopi et martyris, edita a domino Siluestro papa urbis Rome. Peut-on attribuer plus disertement quelque ouurage à un auteur? Le premier titre au frontispice du uolume, qui a peut-être donné occasion à l'erreur où est tombé M. Basnage, pour ne l'auoir pas lu en entier, n'est toutefois ni moins clair, ni moins expressif. Nous en copions ce qui fait à notre dessein. S. Adalberti . . . . . uita et passio, ab eius synchrono et familiari Siluestro II P. M. edita. Quand on entreprend de censurer l'opinion d'un autre, il faudrait être plus assuré de ce qu'on allègue pour la combattre.

24o Oldoïni  a aussi tâché de transporter à notre pape l'honneur d'auoir composé  la uie de l'impératrice sainte Adélaïde, comme étant parfaitement au fait de son histoire. Nous auons diuerses éditions de cet ouurage, à la fin duquel se lisent une hymne, une collecte auec d'autres oraisons pour la messe et l'office de cette sainte, tel que nous le représente ici ce supplém. de Ciaconius. Mais bien loin qu'aucune de ces éditions porte le nom de Gerbert ou de Siluestre, l'épître dédicatoire qui est à la tête d'une de ces éditions  montre uisiblement que cette uie est une des productions de la plume de saint Odilon, abbé de Cluni, à qui tous les sauants de nos iours conuiennent qu'elle appartient.



GERBERTI POSTMODUM SILuESTRI PAPAE II OPERUM PARS PRIMA. DE DISCIPLINIS MATHEMATICIS.





LIBELLUS DE NUMERORUM DIuISIONE Hucusque inter opuscula spuria uenerabilis Bede  relegatus, nunc primum suo auctori restitutus et recensitus ad fidem codicis Scaligerani XXuIII, in bibliotheca Lugd. Batau. asseruati.






PRAEFATIO.


 Constantino suo Gerbertus scolasticus S. [1 1Kb]

uis amicitie pene impossibilia redigit ad possibilia. Nam quomodo rationes numerorum abaci explicare contenderemus, nisi te adhortante, o mi dulce solamen laborum, Constantine? Itaque cum aliquot lustra iam transierint, ex quo nec librum, nec exercitium harum rerum habuerimus, quedam, repetita memoria, eisdem uerbis proferimus, quedam eisdem sententiis. Nec putet philosophus sine litteris hec alicui arti uel sibi esse contraria. Quid enim dicet esse digitos, articulos, minuta, qui auditor maiorum fore dedignatur. uult tamen uideri solus scire, quod mecum ignorat, ut ait Flaccus. Quid cum idem numerus modo simplex, modo compositus: nunc digitus, nunc constituatur ut articulus? Habes ergo,  talium diligens inuestigator, uiam rationis, breuem quidem uerbis, sed prolixam sententiis, et ad collectionem interuallorum et distributionem in actualibus geometrici radii secundum inclinationem et erectionem, et in speculationibus et actualibus simul dimensionis celi et terre plena fide comparatam.



CAP. I. De singulari numero [2 1Kb] .


Si multiplicaueris singularem, [dabis unicuique [3 1Kb] ] digito duntaxat usque ad ternos, uel articulo quinquies binos. Deinceps pones digitos in singularibus et articulos in decenis, directe scilicet et conuersim singularem per decenum, dabis unicuique digito decem, et omni articulo centum.

Si singularem per centenum, dabis unicuique digito centum, et articulo mille.

Si singularem per millenum, dabis digito mille, et articulo decem millia.

Si singularem per decenum millenum, dabis digito decem millia, et articulo centum millia.

Si singularem per centenum millenum, dabis digito  centum millia, et articulo mille millia.



[CAP. II. De Deceno [4 1Kb] ].

Si decenum per decenum, dabis digito centum, et articulo mille.

Si decenum per centenum, dabis digito mille, et articulo decem millia.

 Si decenum per millenum, dabis digito decem millia, et articulo centum millia.

Si decenum per decenum millenum, dabis digito centum millia, et articulo mille millia.

Si decenum per centenum millenum, dabis digito mille millia, et etiam unicuique articulo decies mille millia.



[CAP. III. De Centeno [4* 1Kb] ].

Si centenum per centenum, dabis digito decem millia, et articulo centies mille millia [5 1Kb] .

Si centenum per millenum, dabis digito centum millia, et articulo decies centena millia.

Si centenum per decenum millenum, dabis digito mille millia, et articulo decies mille millia.

Si centenum per centenum millenum, dabis digito  decies mille millia, et articulo centies mille millia.



CAP. Iu. De Milleno [6 1Kb] .

Si millenum per millenum, dabis digito decies centena millia, et articulo decies mille millia.

Si millenum per decenum millenum, dabis digito decies mille millia, et articulo centies mille millia.

Si millenum per centenum millenum, dabis digito centies mille millia, et articulo centies millies mille millia



CAP. u. De Deceno milleno [7 1Kb]

Si decenum millenum per decenum millenum, dabis digito mille millia, et articulo centies mille millia [8 1Kb] .

 Si decenum millenum per centenum millenum, dabis digito millies mille millia, et articulo decies millies mille millia.



CAP. uI. Centeno milleno [9 1Kb] .

Si centenum millenum per centenum millenum, dabis digito decies millies mille millia, et articulo centies millies mille millia.


Quomodo diuidatur singularis per singularem, uel centenus per centenum, uel millenus per millenum.

In partitione numerorum abaci [10 1Kb] , sicut se habent singulares ad singulares, sic quodammodo habent se decem ad decenos, centeni ad centenos, milleni ad millenos, hoc modo:

Si uolueris diuidere singulares per singulares, uel  decenum per decenum, uel centenum per centenum, uel millenum per millenum, secundum denominationem eorum singulares singularibus subtrahes.



CAP. uII.


Quomodo singulares sua quantitate metiantur decenos, centenos, millenos.

In partitione numerorum a sic se habent singulares ad decenos et centenos et millenos, sic se  habent deceni [11 1Kb] ad centenos et millenos, et centeni ad millenos, et milleni ad ultra se compositos decenos millenos, et centenos millenos, hoc modo: Si uolueris per singularem numerum diuidere decenum aut centenum, aut millenum, uel simul uel intermisse, diuidere differentiam a singulari [12 1Kb] ad decenum, per integram denominationem diuidendi multiplicabis, et articulos quidem propria denominatione et posita differentia diminues, digitos uero digitis aggregabis: et si articuli prouenient ut supra, diminues usque ad solos digitos, et millenus [13 1Kb] quidem habebit articulos in millenis, digitos [14 1Kb] in centenis, digitos in decenis; decenus articulos in decenis, digitos in singularibus.



CAP. uIII. Quomodo metiatur decenus centenum aut millenum, uel centenum millenum, uel millenum et ulteriores.


Si uolueris per decenum numerum diuidere centenum uel millenum, aut per centenum millenum uel ulteriores, aut per millenum sequentes, differentiam diuisoris quasi singularis ad decenum, per integram denominationem diuidendi multiplicabis, id est per uocabula singularis, ac decem articulos ac digitos diminues usque ad extremum diuisorem, sicut fiebat in singularibus quemlibet numerum diuidentibus.



CAP. IX. Quomodo singulares cuncti decenis metiantur decenos centenos, millenos, uel simul diuidendos [15 1Kb] , uel intermisse.

 Si uolueris per compositum decenum cum singulari diuidere, uel simplicem decenum uel cum singulari compositum, considera quotam partem diuisoris teneat singularis; nam secundus singularis habet rationem ad secundas diuidendi, tertius ad tertias, quartus ad quartas, quintus ad quintas, et deinceps, id est differentia a singulari diuisoris ad decenum multiplicabitur per denominationem secundarum, tertiarum, quartarum; quod uero exsuperat secundas, tertias, quartas, quintas aggregabis; et si multipliciores sunt diuisore, eadem regula diminuentur: similiter uero et singulares compositi ad diuidendum aggregabuntur. Et in centenis et millenis idem facies, nisi quod unum centenum uel millenum in ceteros dissipabis, quod in uno non euenit deceno,  et articuli quidem ab uno centeno uel milleno secundabuntur, a pluribus diuidendorum obtinebunt sedes.



CAP. X. Item alia diuisio centeni uel milleni, et deinceps per eosdem diuisores.

Si uolueris diuidere centenum uel millenum, et deinceps, per decenum cum singulari compositum, primum centenum ueluti supra diuides, sumpta differentia  diuisoris a singulari ad decenum: et quod superauerit, per denominationem propositi centeni multiplicabis: et si singularis centeno [16 1Kb] ad compositionem additur: aut decenus cum singulari, diminues uel aggregabis  in decenis et singularibus: et primi quidem articuli sunt in summa diuidendis proxima ac minore: augmentati uero in articulos alios, diuidendorum obtinent sedes.



CAP. XI. Quomodo deceni [17 1Kb] iuncti centenis, uel centeni millenis metiantur centenos aut millenos aut ulteriores.

Si uolueris per compositum centenum cum deceno, uel compositum millenum cum centeno diuidere, aut centenum, aut millenum: considera quotam  partem diuisoris teneat decenus, uel ce tenus [18 1Kb] , uel millenus, et per denominationem earum partium multiplica differentiam diuisoris, sicut faciebas in singularibus iunctis cum decenis.



CAP. XII. Item alia diuisio centeni uel milleni, et deinceps per eosdem compositos diuisores uel simplices [19 1Kb] .

Si uolueris diuidere centenum uel millenum per decenum, aut millenum per centenum, sumes differentiam diuisoris, secundum rationem singularium ad decenum, et multiplicabis. Aut per totam denominationem diuidendi, si simplex decenus, uel centenus diuisor est, uel per secundas, uel per tertias, uel per quartas, uel per quintas, si compositus est; habita uidelicet ratione, quam partem compositi diuisoris  teneat decenus uel centenus.



CAP. XIII. Quomodo, uno medio numerorum intermisso, iuncti duo extremi ceteros metiantur.

Si uolueris diuidere centenum uel millenum per compositum centenum uel millenum, uno intermisso, unum diuidendorum sumes ad minuta componenda, et maximum diuisorem relique parti comparabis. Et si quid abundauerit, relinquendis repones. Minutum autem per denominationem eius per quem diuisor cequatur, diuidendo multiplicabis. Et in digitis quidem perfecta ponetur differentia. Ante articulos uero, altera differentia, uno minus, quasi rationem habens ad iuxta positos, cum sunt digiti et articuli.  Nam solus articulus [id est sine digitis [20 1Kb] ] integram proponit sibi differentiam digiti siue solus sit integram supponit [21 1Kb] : et tum cum solus est digitus, uel cum articulo semper ei qui ad minuta componenda seclusus est, differentia integra secundabitur. Et he quidem differentie, et si quis forte a maximo diuisore seclusus est, significabunt quod relinquitur ex diuidendis.



CAP. XIu. Quomodo centenus cum singulari metiatur millenum et ulteriores, uel millenus cum decenis decenos millenos et ulteriores.


Si uolueris diuidere millenum uel ulteriores per centenum cum singulari compositum, unum millenum in centenos dissipabis. Et rursus unum centenum ad minuta componenda secludes, et maximum diuisorem relique parti comparabis. Et si quid secludetur, relinquendis repones. Minutum autem, ut in superiori capitulo multiplicabis, reliquaque omnia uel que secluduntur, uel que pro differentiis adhibentur, ordinabis. Rursusque easdem differentias, ac si qui forte seclusi sunt, per denominationem propositi diuidendi multiplicabis. Ac iterum eadem  regula deduces usque ad extremas differentias, et in millenis diuisoribus cum decenis, ad decenos millenos et ulteriores, quasi eamdem ipsam rationem seruabis.



CAP. Xu. Quot diuisores sint in quolibet diuidendo.

Si uolueris nosse quot diuisores sint in quolibet diuidendo, articulos a quibus denominationes fiunt multiplicationis secundabis ad digitos, et si augmento eorum articuli prouenient, reflectes ad articulos; et si in singularibus pares diuisoribus prouenerint, totidem unitates collectionibus aggregabis. Igitur et in denominationibus a toto et a partibus que sunt a secundis et tertiis et quartis, et deinceps secundum eamdem rationem pro extremo diuisore unitatem  constitues. Et sicut in centenis et millenis, quod ab uno exsuperat, per denominationem totius summe multiplicatur, sic: [22 1Kb] diuisores, per denominationem totius diuidendi multiplicabuntur. Sed non ipsis tantummodo centenis et millenis, simplex decenus [23 1Kb] diuisor centeni uel milleni, et ultra compositorum denominationes mittit ad tertias, id est [24 1Kb] ad tertium locum ab eo quem diuidit, scilicet in colligendis diuisoribus. Centenus [25 1Kb] milleni diuisor ad quartas, millenus ad quintas, centenus uel millenus diuisores sui, et compositi, uno relicto, denominationes suas mittunt ad extremos digitos.



CAP. XuI. De protensione quarumdam mensurarum terre.


Digitus est minima pars agrestium mensurarum.

Uncia habet digitos tres.

Palmus in quatuor protenditur digitos.

Pedem sedecim metiuntur digiti.

Passus quinque pedum mensuram sortitur.

Pertica duos passus, uidelicet decem pedes explicat [26 1Kb] .

 Passus centum et uiginti quinque stadium absoluunt.

Stadia octo milliarium prestant.

Mille passus, id est milliarium et dimidium, leucam faciunt, habentem passus mille et quingentos.

Due leuge [27 1Kb] , siue milliaria tria, restam efficiunt.

Quidam leucam, pro leuua legunt.

Ambitus totius terre ducentorum quinquaginta duorum millium stadiorum absoluitur, que faciunt leuuas Gallorum uiginti et unam, per duodecim diuisis  eisdem stadiis; milliaria triginta unum et quingenta: per quinquaginta in diuisis eisdem stadiis. Passus tricies et semel, mille millia et quingentos pedes ; centies quinquagies et septies mille  millia et quingentas uncias  millies octingenties (pedibus, nonagies mille millia  mille millia. Digitos quinque millia, sex centies septuagesies et unum mille; uncie per tres multiplicate.


Reliqua desunt in ms.



[GEOMETRIA.]





R. P. BERNARDI PEZII IN OPUSCULUM SUBSEQUENS ADMONITIO


Gerbertum, postea Syluestrum eo nomine secundum, non solum theologicis et philosophicis, sed etiam mas thematicis disciplinis excultissimum fuisse, tum ueteres tum recentiores scriptores tradunt: estque constan apud uiros eruditos sententia, ideo unice apud quosdam Gerbertum in magie suspicionem uenisse, quod mathematicas disciplinas cum liberalibus artibus ita calluerit, ut eas pene mortuas in Gallia ressuscitarit. Sed ridiculam eam esse fabulam demonstrat uel solum eius epitaphium a Sergio Iu, successore Syluestri, conditum, et ab Anonymo Zwetlensi, tom. I, p. III, in Historia Romanorum pontificum multo emendatius relatum quam apud Baronium et Papebrochium exstet. Porro quam certa hactenus Gerberti laus in mathematicis fuit, tam pauca eius rei specimina in lucem prolata sunt. Solus Mabillonius tom. II Analectorum, pag. 212, Gerberti scholastici epistolam ad Constantinum monachum de Sphere constructione publicauit, quam cur. Guil. Caue ac eum secutus G. Olearius tom. II Bibliothece Script. eccles., pag. 181, cum breuissima sit, librum de Sphera uocent, nulla ratio est. Mabillonius in adnotatione ad laudatam Gerberti epistolam monet eiusdem Geometriam et Rhythmomachiam in bibliothece Thuanee ms. codice, signato num. 283, exstare, unde codex in bibliothecam Colbertinam commigrauit, ut nos docet Casimirus Oudinus in Supplem. Bellarm., pag. 313, qui etiam aduertit, Rhythmomachie uetustum librum editum cum quatuor libris, idiomate suo Germanico de Lusu Schaccorum, Lipsie anno 1616 in fol. a serenissimo duce Bruswicensi et Luneburgensi, sub nomine Gustaui Seleni, que editio rara hodie habeatur. Caueus Hist. Litt. pag. 512, edit. Geneu., Gerberti de Geometria librum ms. olim in bibliotheca quoque Farnesiana exstitisse commemorat. Alium nos eumque sexcentorum circiter annorum manu exaratum codicem, Gerberti Geometriam complexum in bibliotheca Petrensi Salisburgi reperimus, unde domum reuersis reuerendissimus et perillustris dominus celeberrimi Petrensis monasterii abbas, Placidus, eumdem benignissime communicauit. In eo codice textum Gerberti, nulla capitum diuisione insignem, passim anonymi notule in margine comitabantur, ex quibus eas duntaxat ad editionem nostram adhibuimus que uetustis geometricarum mensurarum notis, nostre etatis penitus ignotis et singulari cura, ut in codice descripte erant, hic in ligno incisis, aliquam lucem conciliarent. Ceterum textus non uno loco corruptus est, nec schemata geometrica ubique satis exacta. uerum a codicis nostri fide recedere nefas nobis esse duximus. Restituant male affecta loca, quibus Colbertinum aliosque manuscriptos codices fortuna obtulerit. Interim uel ex hoc Gerberti libro de Geometria satis intelligi potest disciplinas mathematicas aliasque egregias artes seculo X nequaquam adeo iacuisse, ut quidam recentiores scriptores finxerunt. Forte non adeo multi uel nostro politissimo seculo de Geometria Gerberto elegantius, breuius et apertius commentati sunt. Sed nobis comparationes temporum et hominum hic instituere propositum non est.





[GEOMETRIA.]



INCIPIT PROLOGUS IN GEOMETRIAM GERBERTI.


 In quatuor matheseos ordine disciplinarum tertium post arithmetice musiceque tractatum geometrica speculatio naturaliter obtinet locum. Cuius uidelicet ordinis ratio, quia in ipsis arithmetice institutionis principiis a doctissimo et disertissimo liberalium artium tractatore Betio satis luculenta datur, a nostris melius fatuitate, utpote nota, reticetur.  Hec uero disciplina, ut simplicibus loquar, a terre mensura Grecum nomen accepit: enim, Greca lingua, terra, mensura dicitur.

Huius inuentores primi traduntur Aegyptii, qui propter Nili fluminis eluuionem, agrorum limites inundatione sui sepius confundentis, talis solertiam artis excogitauere, cuius exercitatione sui quisque  quantitatem agelli facilius a continenti posset secernere. Sed quamuis ad dimensionis terre utilitatem primitus inuenta uocabulumque inde sortita sit, a posterioribus tamen, rationem eius diligentius inuestigantibus, ad alia quoque nonnulla, que uel cognitu utilia, uel exercitio iocunda uidebantur, speculatio eius accommodata est. Cui etiam talem quidam diffinitionis terminum aptauere: Geometria est disciplina magnitudinis et formarum, que secundum magnitudinem contemplantur. Potest quoque et ita, ni fallor, aliquo modo diffiniri: Geometria est magnitudinum rationabilium propositarum ratione uestigata probabilis dimensionis scientia.

Utilitas uero discipline huius omnibus sapientie  amatoribus quam maxima est. Nam et ad animi ingeniique uires exercitandas intuitumque exacuendum subtilissima, et ad plurima certa ueraque ratione uestiganda, que multis miranda et inopinabilia uidentur, iocundissima, atque ad miram nature uim, Creatoris omnia in numero et mensura et pondere disponentis  potentiam et ineffabilem sapientiam contemplandam, admirandam, et laudandam, subtilium speculationum plenissima est. De cuius ratione et regulis aliqua pro ingenioli nostri facultatula undecunque collecturi, ut ordinatius ingredientis animum ad subtiliora deducamus, ab ipsius artis elementis, quem terminum dicunt, exordium sumamus.


 Explicit Prologus



INCIPIT GEOMETRIA GERBERTI.



CAPUT PRIMUM. Quid sit corpus solidum? Quid linea, punctum, superficies? Quid pes solidus, constratus, etc.?


Artis huius initia et quasi elementa uidentur punctum, linea, superficies, atque soliditas. De quibus cum sepe Betius aliique tam secularis quam diuine tractatores litterature in plurimis scriptorum suorum locis satis superque disputent, tum beatus et eloquentissimus Ecclesie doctor, Augustinus, in nonnullis libris suis, et precipue in eo qui De quantitate anime inscribitur, copiose disserit: Ubi etiam tantis oculum corporearum rerum imaginationibus obtusum per talium artium exercitia ad spiritalia ueraque utcunque contemplanda non modicum purgari et exacui ostendit. Sed prudentibus,  si qui hoc forte uel aspicere dignati fuerint, tediosum non sit, si a solido corpore, quod communi hominum sensui notius est, prepostero incipiens ordine simplicioribus, quid hec singula sint paucis tentabo monstrare.

Solidum corpus est quidquid tribus interuallis seu dimensionibus porrigitur, id est, quidquid longitudine, latitudine altitudineque distenditur, sicuti est quidquid uisu tactuue comprehendi potest, ut hec presens, in qua scribo, tabella. Hoc autem Grece stereon dicitur. Huius autem termini seu super obducta planities superficiei apud nos nomen accepit, Grece autem epiphanie. Que ita intellectu capienda est, ut nichil sibi altitudinis, id est, crassitudinis usurpet, sed tantum longitudine latitudineque contenta  se dilatat. Nam si his altitudinem adiicis, iam non superficies, sed corporis pars, atque ideo solidum corpus erit.

Superficiei uero extremitas siue terminus linea,  seu Grece gramma est. Quam ita mente percipias oportet, ut latitudinis expers solius longitudinis se rigore producat, ne latitudine addita iam non linea, sed superficies sit. Linee autem principium et extremitatem punctum determinat, quod ita se intelligibili ratione coarctat, ut linee tantummodo finis existens nullam in eo partis aut alicuius omnino magnitudinis quantitatem obtineat. Itaque ut singula iuxta predictam rationem diffiniam: Punctum est paruissimum et indiuisibile signum. Quod Grece simion dicitur. Hoc uice unitatis, que est numerorum omnium principium, nec tamen ipsa numerus, omnium origo est mensurarum; ipsum tamen nullius mensure aut magnitudinis capax. Linea est longitudo sine latitudine, hecque solum in longitudine  sui sectionem admittit. Superficies est latitudo sine altitudine. Hec et superficies in rerum natura subsistere nequeunt preter corpora, mente tamen intelliguntur incorporalia, et quasi preter corpora esse suum habentia. Soliditas uero supra diffinita in solidis manens corporibus, sensibus etiam comprehendi ualet, eaque omnifariis et in longitudine ac latitudine, nec non etiam et altitudine sectionibus subiacet. Atque hec interim simplicioribus de prefatis rebus ratiuncula data sufficiet. Doctiores siquidem de talibus sufficientius alias instructos diutius in his detineri non oportet.

Itaque per predictas tres solidi corporis dimensiones quecunque rationabiliter metienda proponuntur, geometricali theoremate ducatus rationis mensurantur.  Aut enim longitudo, aut latitudo, aut certe crassitudo, que consueto nomine altitudo a geometricis uocatur, metiendo indagatur. Longitudo, ut in lineis aliquam figure agriue aream includentibus,  ut in itinerum spatiis, ut in arborum edificiorumque sublimitatibus, ut in fluminum, curtium aliarumue rerum lineari in directum proposita usque ad certum terminum mensuratione, que uidelicet linearis mensura uocatur. Latitudo uero, ut in aree ipsius uel planitiei, que linearum certis includitur terminis, quantitate constrata uel plana dicitur mensura, et Grece epipeda dicitur. Altitudo autem ut crassitudine uel spissitudine quarumdam certe mensure structurarum; seu capacitate diffinite quantitatis uasorum: que mensura solida uocatur. Atque hinc est, quod mensuras quasdam utpote pedes nunc lineares, nunc constratos, nunc uero solidos uocitare solemus.

Linearis pes, per quem lineas uel longitudinem  aliquam metimur nichil interim de altitudine et latitudine curantes, et est talis.---·Constratus pes siue planus, per quem superficies siue planities, seu area lineis circumsepta mensurata, et est in longitudine et latitudine equalis et quadratus, sed altitudine carens ita [Figure: [Figura] 2Kb] . Solidus autem est longitudine, latitudine, altitudine equaliter distans et quadratus, per quem solida metiuntur corpora, formam uidelicet cubi seu tessere retinens, qui in planitiei quidem equalitate non potest aperte figurari, sed uel mente intelligi, uel cera, uel ligno, aliaue eiusmodi materia facile ualet formari, quamuis Calcidius Timeum Platonis exponens solidum in plano corpus figuratum utrumque descripserit.

Alie etiam, de quibus paulo post dicemus, mensure  trifaria, ut de pede iam dictum est, distinguentur ratione. Aut enim et ipse lineares, aut constrate, aut solide intelliguntur. Sciendum autem magnopere est quod per lineares mensuras constrate inuestigande sunt. Si enim lincares in se uel inter se multiplicentur, constrate nascentur. Et si constratas itidem per lineares multiplices, solidas inuenies.

Quod ut facile clarescat, exempli causa linea uice pedis linearis in longum ducatur, eaque in quatuor lineares palmos hoc modo secetur [Figure: [Figura] 2Kb] Hic ergo linearis pes si latitudine eiusdem quantitatis addita in quadrum equaliter describatur, constratus huiusmodi informatur:
 [Figure: [Figura] 2Kb]

Si ergo quatuor lineares palmos longitudinis per totidem, qui in latitudine notantur, hoc est, quatuor per quaternos multiplices, in constrati nimirum pedis planitie, sedecim palmos constratos hoc modo inuenies:  [Figure: [Figura] 2Kb] Quod si item eumdem pedem solidum efficiens parem longitudini latitudinique ei altitudinem superimponis, hicque per quatuor lineares super adiecte altitudinis palmos sedecim planitiei constratos multiplices, in solido nimirum pede, sexaginta quatuor solidos palmos reperies, quod a quolibet poterit facilius intelligi quam in palmo describi. Sic itaque  linearis pes lineares palmos quatuor, constratus sedecim constratos, solitus sexaginta quatuor solidos palmos recipit, eademque in ceteris mensuris ratio multiplicationis iuxta cuiusque quantitatem obseruetur.



CAPUT II. De uocabulis et quantitate mensurarum ab antiquis inuentarum.

Mensurarum autem uocabula ab antiquis inuenta, et in usu posterorum hactenus reseruata, ferme hec sunt: digitus, uncia, palmus, sextaque; que et dodrans, pes, laterculus, cubitus, gradus, passus, pertica; que et decempeda, actus minimus, clima, porca, actus quadratus; qui et agripennus, seu aripennus, iugerum, seu iuger, uel iugus, centuria, stadium, milliarium, leuca. Quorum quantitas singulorum  primum iuxta lineares mensuras uideatur, ut postmodum ad constratas solidasque commodius traducatur.

Digitus est minima qua in agris metiendis antiqui utebantur mensura, continens hordei quatuor grana, in longitudinem scilicet continuatim disposita. Non autem quorumcunque hominum digitos, qui utique multum dispares sunt, passim accipias oportet, sed spatium quod latitudo digiti alicuius mediocris illius temporis hominum transuersim occupabat, pro longitudine certa geometricalis digiti uniformiter teneas. Idemque de palmo, pede, cubito, et ceteris eiusmodi faciendum est.

Uncia, iuxta antiquiores tres, digitos recipit. Sed  quia cuiuslibet rei duodecima pars uncia dicitur, posteriores unum tantum digitum et tertiam digiti partem uncie deputauere, ut pedis, qui sedecim digitis constat, pars duodecima possit existere. Nam as et triens 16 sunt.

Palmus autem, quarta pars pedis, quatuor digitos recipit, uncias autem tres. Dictus autem palmus a palma, id est, a manu extensa, que quatuor digitis constat.

Sexta, que et dodrans, habet digitos duodecim, uncias nouem, palmos tres. Dictus autem dodrans, quod ab integro pede dempto quadrante constet.

Pes continet digitos sedecim, uncias duodecim, palmos quatuor, sextam unam, tertiam eius; cuius mensura in quibuslibet metiendis usitatior est.

 Laterculus non in sola longitudine, ut superiores, accipi potest, sed ei latitudo etiam est, ut constratus fiat, habetque in latitudine pedem unum, in longitudine quoque pedem unum et deuncem eius, in lato uncias duodecim, in longo uiginti tres; hicque in tota area sua habet uncias constratas 276. Dictus autem laterculus diminutiue a latere, id est tegula, quia huius mensure ad tegenda seu consternenda edificia fieri solebat.

Cubitus recipit pedem unum et semissem, sextas duas, palmos sex, uncias 18, digitos 24. Hic etiam in quibusdam locis pro statura hominum recipitur.

Gradus recipit cubitos 2, pedes 3, sextas 4, palmos 12, uncias 36, digitos 48. Dictus, quod gradientes  homines sepius tantum spatii alternatim metiantur.

Passus continet gradum unum et [Figure: [Character] 1Kb]  cubitos 3 et [Figure: [Character] 1Kb]  pedes quinque, sextas 6 et [Figure: [Character] 1Kb] , palmos 20, uncias 60, digitos 80. Huius in itinerum spatiis maximus usus est metiendis. Dictus passus a patendo uidetur, pro eo quod patentibus intercapedine quinque pedum cruribus figuratur: unde et passi crines dicuntur.

Pertica, que et decempeda, continet passus 2, gradus 3 et trientem, cubitos 6 et bissem, pedes 10, sextas 13 et [Figure: [Character] 1Kb] , palmos 40, uncias 120, digitos 160. Dicta pertica quasi portica a portando scilicet. Manu namque mensoris ad agros dimetiendos uirga mensuralis  portatur.

Actus minimus in quantitate tantum superficiei agrorum consideratur, habetque in lato pedes 4, in longo 140. Qui inuicem ducti, id est, quater 140, in tota agri superficie constratos pedes 560 ostendunt. Ductus autem ab agendo rurali opere uidetur.

Clima, eodem modo agri quantitatem designans, habet et in longo et in lato pedes 60. Qui inuicem ducti 1600 pedes constratos complent.

Porta, nichilhominus agri mensuram indicans, in longitudine 80, in latitudine 36 pedes habet. Qui inuicem ducti 2400 indicant constratos.

Actus quadratus, qui et agripennus seu aripennus dicitur, quo agri modum discriminamus, per singula quatuor latera perticas 12, id est, pedes 120 recipit.  Qui in se ducti 144 perticas constratas, pedesque eiusmodi constratos 14400 in agripenno demonstrant.

Iugerum seu iuger, seu iugus, quod iunctis duobus aripennis confit, indeque ab iungendo nomen accipit, quantitatem itidem agri . . . niens, habet in longitudine perticas 24, id est pedes 240; in latitudine perticas 12, id est 120 pedes. Qua latitudine per longitudinem ducta in superficie iugeri perticas constratas 288, pedes uero 28800 inuenies. Huius quartam partem tabulam appellant, continentem perticas constratas 72.

Centuria est ager 200 continens iugera, dicta, quod apud antiquiores centenis tantum iugeribus  computabatur. He tamen, que agrorum quantitatem designant, mensure, magis in quantitate aree planitieque lineis circumscripta, quam ipsarum, quibus circumscribitur, linearum longitudine, considerande sunt. Cuius enim longitudinis linee aream includant, nichil interest, si tamen ipsa propriam quantitatem area non amittat, ut in iugero. Utrum enim in longo 24 perticas, in lato uero 12, ut supra dictum est, habeat, an in longo 18, in lato 16; an in longo 32, in lato uero 9; an alio atque alio modo longitudo latitudoque permutentur, si tamen mutua multiplicatione 288 constratas perticas efficere possunt, iugerum nichilominus implebunt. Idemque in agripenno et ceteris agrorum mensuris sentiendum est.

 Stadium autem, quod magis in itinerum dimensionibus usuale est, continet passus 125, gradus 208 et trientem, cubitos 416 et [Figure: [Character] 1Kb] , pedes 625, sextas 933 et trientem, palmos 2500, uncias 7500, digitos 1000. Dictum autem stadium dicitur a stando, seu quod iuuenes currentes emenso hoc spatio ad metam starent; seu quod Hercules primus hoc spatium uno anhelitu transcursum stando signauerat.

Milliarium habet stadia 8, passus mille , gradus 1600, 61 [Figure: [Character] 1Kb] , cubitos 3300, 33 [Figure: [Character] 1Kb] , pedes 5000, sextas 6600, 66 [Figure: [Character] 1Kb] , palmos 20000, uncias 60000, digitos 80000. Hoc permissu prisce legis iter Sabbati fuit.

Leuca recipit milliarium unum et dimidium, stadia  12, passus mille quingentos, gradus 2500, cubitos 5000, pedes 7500, sextas 10000, palmos 30000, uncias 90000, digitos 120000. Dicta leuca a leuando, id est, releuando post tantum iter corpore. Unde et apud Teutonicos Rasta a requiescendo appellatur.



CAPUT III. De descriptione quantitatis earumdem mensurarum trifaria.

Sed quia hec de linearibus, id est solam longitudinem designantibus mensuris utcunque dicta sunt, nunc quoque earumdem quantitatem, si constrate aut solide fiant, per passus, pedes et digitos in subiecta, si placet, paginula quam breuissime subnotemus, eas uidelicet intermittentes quas, quantitates  tantum superficiei agrorum, demonstrare prediximus.

Leuca habet lineares passus 1500, constratos his M.I.CC.L, solidos ter MMM, et ter CMM, et LXX, es MM, et ues II.

Milliarium habet lineares passus mille, constrato MI, solidos MM, millia MM millia.

Pertica habet lineares passus duos, constratos quatuor, solidos octo.

Passus habet lineares pedes quinque, constratos 25, solidos 125.

Gradus habet lineares pedes 3, constratos 9, solidos 27.

 Cubitus habet linearem pedem I, unum S.  , constratos duos, unum trientem, solidos tres,

 . L Pes habet lineares digitos 16, constratos 256, solidos 4096.

Sexta habet lineares digitos 12, constratos 144, solidos 1728.

Palmus habet lineares digitos 4, constratos 16, solidos 64.

Uncia habet linearem digitum unum, [Figure: [Character] 3Kb] constratos unum [Figure: [Character] 3Kb] et solidos duos, [Figure: [Characters] 3Kb]  .

Digitus habet linearia hordei grana 4, constrata 16, solida 64.

Et hactenus de mensuris, que a prioribus nobis relicta sunt, satis et non superflue, ut reor, dictum est.  Quod si prioribus in mensurando partibus indiget, diligens quisque unamquamque mensurarum predictarum, ut necesse fuerit, seu per minutias usitatas siue per intellectuales multimodis habere poterit.



CAPUT Iu. De planis figuris.

Nunc uero de figuris, que prefatis linearibus includuntur mensuris, speculandum est. Figura, que Grece schema uocatur, est spatium certis terminis inclusum. Huius species due sunt. Aut enim plane aut solide sunt. Sed de solidis in posterioribus; nunc de planis uideamus.

Plane dicuntur figure, que profunditate, id est,  altitudine carentes, in longitudine tantum latitudine que considerantur. He uero si rationabiliter proponuntur, aut rectis lineis, que Grece euthye, determinantur, et angulate sunt, appellanturque euthygramme; aut curuis seu circumferentibus lineis, quas Greci cyclicas siue cycloides  siue capellas uocant, includuntur, et rotunde siue oblonge sunt, et campylogramme nominantur: uel certe utrisque, id est rectis et curuatis, componuntur, et partim angulate, partim lunate seu rotunde sunt, quod genus micton a Grecis dicitur. Que singule, prout commodum et utile uidebitur, in consequentibus apertius describentur. Spatium autem siue planities planarum figurarum lineis circumscripta, embadum a Grecis appellatur, quod a nostris  interpretatum area nuncupatur, ad cuius uidelicet et aree quantitatem inuestigandam uarie, pro diuersitate figurarum et theorematum, regule passim disperse feruntur, ex quibus aliquas, quas nostri attingere potuit diligentia, que utiliores uidebantur, aliquantisper ordinatius digestas aggredi tentabimus, si prius pauca de angulorum speciebus, et alia quedam ingredientibus necessaria probauerimus.

Itaque plane figure quas rectis lineis determinari angulatasque esse diximus, trinis necessario planorum angulorum formantur speciebus. Est autem  planus angulus duarum linearum in planitie e diuerso ductarum ad unum punctum coadunatio. Siue aliter: Angulus est spatium quod sub duabus lineis continetur se inuicem tangentibus. Qui nimirum, trimodis speciebus discretus, aut rectus est, aut hebes, aut acutus.

Rectus, qui et normalis dicitur, hoc modo fit, si rectam lineam iacentem altera stans recta contingat, et ex utraque sui parte equos angulos ita facit:
 [Figure: [Figura] 1Kb]

Hic autem, quasi uie uirtutis medium tenens, sibique ipsi semper et uniformiter equalis, nec se plus equo dilatat, nec minus iusto coarctat.

Hebes autem, qui et plus normali uel obtusus dicitur angulus, qui, quasi pleonasie more, semel rectum excedens, incerta indefinitaque quantitate, donec in lineam deficiat, dilatari et expandi potest. Fit autem si iacenti linee altera ab ea inclinata iungatur ita:
[Figure: [Figura] 1Kb]

 Acutus est, qui, neomesiam imitans, et infra rectum subsistens, identidem quantitate indefinita usque in lineam directam coarctari ualet. Fit uero si iacentem lineam rectam altera ad eam inclinis tangat, ita:
[Figure: [Figura] 1Kb]

Et hi quidem anguli, ex rectis scilicet facti, euthygrammi Grece, rectilinei possunt Latine appellari. Possunt tamen eedem tres angulorum species aliquomodo ex rectis et circumferentibus lineis, item  ex circumferentibus solis figurari. Ex rectis namque et circumferentibus lineis recti anguli figurantur, si circulus equaliter a puncto circumductus rectam lineam per ipsum punctum in duo equa secat ita:
[Figure: [Figura] 2Kb]

 Hebetes autem, qui et obtusi anguli, si maior dimidio circuli pars hoc modo formetur;
[Figure: [Figura] 2Kb]

Acuti uero fiunt, si minor medietate circuli pars scribitur:
[Figure: [Figura] 1Kb]

 Ex solis autem circumferentibus lineis, si eas, id est, tres angulorum species, uelis figurare, duos equales circulos ita sibi inuicem innexos circumducito, ut uterque circumductione sua secet alterius punctum; sicque et in media, ni fallor, area, et in singulis partibus altrinsecus positis rectos omnes ad sui modum angulos pernotabis ita:
[Figure: [Figura] 2Kb]

 Quod si duos alios connexueris, ita ut uterque suo ambitu punctum includat in medio embado duos hebetes, in quatuor altrinsecus uero positis acutos nichilominus angulos formabis ita:
[Figure: [Figura] 2Kb]

Sin autem ita bini sibi nectantur, ut punctum alterutrius  ab altero immune omnino relinquatur, in media nimirum areola acuti in extremis utrinque hebetis anguli species figurantur, ut cernis.
[Figure: [Figura] 2Kb]

Ut autem omnes angulorum species in una pariter inspiciantur, talis circulorum componitur connexio:
 [Figure: [Figura] 2Kb]

Sciendum quoque est quod acuti anguli interiores, hebetes uero exteriores ad comparationem scilicet  recti anguli solent appellari. Rectus quippe angulus ab hebete, utpote exteriore, latioreque includitur; sed ipse rursus acutum, ut uidelicet amplior, interiorem includit; quod in subiecta formula rectilinea, ubi omnes angulorum species ad unum eo adunate sunt punctum, describitur hoc modo.
[Figure: [Figura] 1Kb]

Intuendum etiam est quod recte linee iacenti si recta una, que perpendicularis dicitur, erecta superstet, ubi iacentem tangit, ex utraque sui parte  rectum angulum efficiet hoc modo:
[Figure: [Figura] 1Kb]

Si uero ad alterutram partem linea superstans inclinetur, in illa, ad quam inclinetur, parte interiorem, id est, acutum angulum efficit, in altera uero exteriorem, id est hebetem, ita tamen ut hi duo anguli, interior scilicet et exterior duobus rectis sint equales, hoc modo:
 [Figure: [Figura] 1Kb]

Quantum enim interior a recto minus habet, tantum exterior rectum superuadit. Quod si recte iacenti linee due aduersis partibus inclinate ita superstent, ut et illam et se inuicem ad unum punctum tangant, tres nimirum interiores angulos formant, ita tamen, ut hi tres anguli duobus rectis equales sint. Nam tantumdem spatii quantum duo recti occupant, hoc modo:
 [Figure: [Figura] 1Kb]

Si due recte sese inuicem altera per alteram ducte secent, aut quatuor rectos efficiunt angulos, aut duos exteriores, totidemque interiores ex aduerso sibi inuicem equos reddunt, qui tamen quatuor rectis angulis sunt equales, hoc modo:
[Figure: [Figura] 2Kb]

Due recte linee equali a se inuicem spatio inductione  sua distantes et in infinitum ducte, nunquam inuicem concurrentes paralelle, id est eque distantes dicuntur, ita:
[Figure: [Figura] 1Kb]

Quod si recta linea ab una ad aliam ducta fuerit, aut rectos angulos quatuor, ubi tangit eas, efficiet, aut totidem rectis equos, binos scilicet interiores, binosque exteriores sibi ex opposito inuicem equales taliter:
[Figure: [Figura] 1Kb]

Possent quidem et alia nonnulla de lineis et angulis  inueniri et dici. Sed hec ingredientibus sufficere putaui.



CAPUT u. His tribus anguli speciebus omnis coagulata consistit figura.

In omnibus ergo, ut dictum est, planis figuris, que quidem angulate sunt, unam uel duas, uel certe omnes has angulorum species necessario inuenis; unam, ut omnes angulos rectos habeant aut hebetes omnes, uel omnes acutos; duas, ut alios angulos rectos habeant, alios acutos, aut alios hebetes, alios acutos, aut alios rectos, alios hebetes; omnes, ut et rectus, et hebes et acutus, quod tamen rarius euenit, ut in una aliqua inueniatur figura.  Quod totum posterius in earum satis formationibus clarebit. Nunc iam de triangulo, qui in planis figuris naturaliter primus occurrit, sequens ratio que uidebuntur aggredi tentabit.



CAPUT uI. De principalitate trianguli.

Triangulus, ut in arithmeticis satis a Betio declaratum est, ideo planarum principium existit figurarum, quia tria primum recte linee superficiem seu latitudinem aliquam possunt includere. Due quippe recte nichil possunt spatii circumdare, atque  ille ideo, quia tribus lineis distensus figuras angulatas planasque primus efficit, iure in eisdem figuris principatus locum obtinebit. Qui et ideo principium et quasi elementum exstat in angulatis figuris, quod unaqueque earum ex eo componatur, et in eumdem resoluatur. Si enim ipsius trianguli siue tetragoni uel pentagoni, hexagoniue ceu ceterorum sequentium multiangulorum superficiem, id est aream mediam puncto designaueris, et ab eodem puncto ad angulos rectas lineas deduxeris, unumquemque eorum ex tot compositum et in tot triangulos diuisum pernotabis, quot ipse constat ex angulis. Nam eodem modo ipse triangulus in tres alios triangulos; tetragonus in 4; pentagonus in 5; aliique sequentes iuxta numerum angulorum suorum in triangulos diuiduntur. Ubi subtiliter id etiam  euenit ut, quia in triangulos cuiusque eorum diuisio fit, per triangulorum quoque regulas uniuscuiusque eorum a diligentibus embadum inueniri possit. Quare satis cuipiam potest declarari omnium planarum figurarum triangulum principium esse.
[Figure: [Figura] 1Kb]


CAPUT uII. De speciebus trianguli.

Est autem triangulus, qui et trigonus siue tripleurus dicitur, plane figura tribus rectis lineis siue lateribus et totidem angulis terminata. Huius species tres sunt, orthogonius scilicet, et ampligonius, atque  oxygonius.

Orthigonius est triangulus unum rectum angulum habens et duos acutos, taliter:
[Figure: [Figura] 1Kb]

A recto autem angulo, quem habet, nomen possidet. Orthon quippe Grece rectum: gone angulum sonat. Inde Orthogonius quasi rectiangulus dicitur.

Ampligonius est triangulus unum hebetem et duos acutos habens angulos, ita:
[Figure: [Figura] 1Kb]

 Qui et ipse ab hebete angulo suo identidem accepit uocabulum.

Oxygonius autem est triangulus omnibus acutis angulis determinatus, ita:
[Figure: [Figura] 1Kb]

Unde ab acuto, quia oxya sonat, appellatus est. Hic uero et unius speciei angulos et equa latera potest habere: quod in prioribus omnino est impossibile,  ut et quiuis facile intelligere, et in figuris eorum oculis ualet approbare.

Habent etiam iidem trigoni quedam alia quoque tria ad discretionem sui uocabula. Alius enim eorum isopleurus, alius isoceles, alius scalenos dicitur.

Isopleurus est qui omnibus equalibus continetur lateribus. Isos quippe equalis; pleuros latus dicitur.
[Figure: [Figura] 2Kb]

Isoceles, qui duo habet latera equalia, qui etiam quasi cruribus insistit; tertium inequale, unde et isoceles, quasi equicrurius dicitur.

 Scalenos, qui omnia latera inequalia inuicem continet; dictusque scalenos quasi gradatus, eo quod uelut gradibus, de uno in aliud transfertur latus. Sed isopleurus, id est equilaterus solus dictus potest esse trigonus oxygonius; isoceles uero atque scaleni et orthogonii et ampligonii, ipsique item oxygonii poterunt fieri. Singuli quippe eorum et duobus lateribus equalibus, tertio inequali, et omnibus inequalibus solent formari.



CAPUT uIII. De natura triangulorum.

Illud quoque in his triangulis speculare, quod iuxta supradictam superius angulorum quantitatem in omni trigono ampligonio exterior, id est hebes angulus maior est utrisque interioribus, id est acutis  in ipso scilicet ampligonio trigono ex aduerso constitutis, ipsique duo non solum exteriore sed etiam recto angulo minores probantur, ut in hoc:
[Figure: [Figura] 1Kb]

In omni quoque triangulo duo anguli quoquomodo sumpti duobus rectis angulis minores sunt.

In omni etiam triangulo minus latus maiorem angulum, maius uero minorem efficit.

Si in quolibet trianguli latere a finibus lateris due recte linee introrsum inclinate angulum faciant, ipse quidem ceteris trianguli lateribus minores sunt; angulum uero maiorem efficiunt ita:
 [Figure: [Figura] 1Kb]

In omni orthogonio triangulo, solus rectus angulus duobus reliquis interioribus, id est acutis, probatur equalis. In oxygonio autem tres interiores, id est acuti singuli duobus rectis angulis equi sunt, et omnino in omnibus triangulis idem euenit, ut tres eorum anguli duobus rectis angulis equi sint. Nam in ampligonio quantum exterior, id est hebes angulus rectum superat, tantum duo interiores, id est  acuti superantur a recto. Et in orthogonio unus rectus est, et interiores, id est acuti, qui item, ut dictum est, unum rectum angulum complent.

In oxygonio quoque duo acuti unum rectum superant, sed duobus tantum minores sunt, quantum tertius supplere poterit angulus. Et iuxta hanc rationem, ni fallor, erit intelligendum quod in categoriarum Aristotelis Commentariis a Betio dictum est: Multi sepe mouere soliti sunt scrupulum: scimus triangulum tres interiores angulos duobus rectis angulis habere equos.

His interim de natura triangulorum expeditis, qualiter quisque angulus, utrum rectus an hebes aut acutus sit, discerni queat breuiter dicamus, ut certius requirenti utrum triangulus quisque orthogonius,  an ampligonius siue oxygonius sit, probare ualeamus.



CAPUT IX. Quomodo tres angulorum species discerni ualeant?

Si de aliquo angulo, utrum rectus an hebes acutusue sit, dubitaueris, huiusmodi experimento uti poteris. Ab angulo, de quo dubitas, in utraque linea, que in eo conueniunt, equalem mensuram cuiusuis longitudinis sumptam punctis utrinque notato, et ab uno ad aliud punctum rectam lineam ducens, eamque in duo equa diuidens, medietatem eius puncto signabis. A quo uidelicet puncto si ipsa eademque mensura, qua medietatem linee esse inuenisti, angulus ille, de quo quesieras, distabit,  rectus erit. Si longius distans ab ea mensura attingi nequiuerit, acutus; si autem propior a prefata transgreditur mensura, obtusus, id est hebes esse dignoscitur. uerbi gratia, sit angulus, de quo dubitas, a: [Figure: [Figura] 1Kb] a quo in utraque linea equali mensura distet b et c. Medietas linee a b ad c ducte fit d. Si ergo a d puncto b et c et a equali mensura distent, rectus angulus a erit. Si minor ad a fuerit, quam ad b et c, hebes.  Si autem maior, acutus angulus a esse non dubitatur.

uel aliter, iuxta Pythagore inuentum. Ab angulo, de quo dubitas, in una eius linea tres equales longitudinis mensuras, utpote pedes, in altera eius longitudinis quatuor dimetiens, ubi utrinque fuerint terminate, punctis signato, et ab uno horum puncto ad alterum lineam rectam deducito. Et si hec linea quinque equaliter pedes habuerit, angulus ille, de quo dubitas, rectus erit; si plus quam quinque, hebes; si autem minus, acutus apparebit. Exempli causa, sit ipse angulus e  [Figure: [Figura] 1Kb] ab hoc in una linea tres mensuras quasi pedes usque ad g metior, ab eodem in altera linea usque ad f duo. Si ergo in hac linea inter f et g, quinque eiusdem longitudinis mensuras inuenio, a angulum rectissimum natura cogente minime dubito; si autem plus quam quinque, hebetem; si minus, inter acutos eumdem putari debere certissimum teneo, ut in subiecta formula patet. Linee uero recte, quibus trigoni seu tetragoni, et alie quedam plane figure determinantur, his ferme uocabulis designantur.



CAPUT X. Le appellationibus linearum in figuris.


Linea que in una parte figure directe et non oblique iacet, basis nomen accepit, eo quod super ipsam figura fundata sit. Que uero in summo quasi in culmine figure similiter directim ducitur, coraustus appellatur, atque iusum [deorsum] a summo directim more perpendiculi pendens, ubi basi coraustoue coniungitur, rectum angulum efficit, catheti siue perpendicularis uocabulum suscipit. Illa autem que, oblique iusum siue susum deducta, hebetis uel acuti anguli effectrix uidetur, hypotenusa, id est obliqua siue podismus nominatur.

Ex harum autem linearum mensura, maximeque catheti et basis seu corausti, que scilicet longitudinem  latitudinemque figure determinant, constratam embadi mensuram, ut superius commemorauimus, uestigare debemus. Sed quamuis ampligonius propter angulum maiorem a quibusdam preponatur, oxygonius uero propter isopleuron, qui et angulorum et laterum equalitate gaudet, principalior putatur. Nos tamen orthogonium cum reliquis suis tum propter recti anguli principatum, tum quod ratio eius apertior certiorque sit, et ab eo ampligonius oxygoniusque regulas accipere uideantur, merito his anteponendum estimamus.



CAPUT XI. De Pythagoricis orthogoniis.

Inter omnes diuersorum laterum triangulos orthogonius ille quodammodo speciale priuilegium et meritum  habere uidetur, qui ab inuentore Pythagora Pythagoricus appellatur; quod quare uideatur, in consequentibus manifestatur. Hic autem talibus laterum proportionibus continetur, ut basis ad cathetum sesquitertia, hypotenusa ad basim sesquiquarta, itemque ad cathetum superbipartiens tertias sit. Habet quippe cathetus pedes, aliasue minores uel maiores mensuras in eisdem proportionibus, ut subscripti.



CAPUT XII. Quomodo minutie addantur figuris.

Quod autem interdum quedam uel omnia latera huiusmodi orthogoniorum minutiis admistis solent propani , horum etiam re erit exempla subnotare:
[Figure: [Figura] 9Kb]

In his itaque aliisque orthogoniis in eisdem laterum proportionibus constitutis, uidelicet et Pythagoricis,  hoc modo inuenire per cathetum alia latera poteris.

Cathetus ter ducatur; nona pars inde auferatur; residui dimidium pro basi habeatur. Si eamdem, quam abstulisti, nonam inuente basi adiungis, hypotenusam habebis, ut in eo, quem primum posui, cathetus, utpote 3 ter ductus efficit nouem; ablata nona, id est unitate reliquum eius rei, id est dimidia basim, que quaternario titulatur, efficit. Cui basi si nona superius dempta, id est unitas reddatur, hypotenusa 5 unitatibus inscripta completur. Idemque in ceteris sequentibus siue de integris seu minutiatis numeris compactis inuenitur, ut in his 4, que in catheto sunt, quatuor per 3 ducti 12 faciunt. Horum nona parte, id est unitate ablata et triente  residui, id est 10, et bisse medietas basim in 5 et triente demonstrant. Que itidem nona ad basim iuncta podismum in 6 et bisse constare manifestat.

uel aliter idem inuenias. Catheti dimidio triplicato, nonaque parte inde ablata, basim habeto. Eidem triplicationi nona sua addatur, et hypotenusa creatur, ut in eo, qui habeat senarium in catheto, dimidia eius, id est 3 in se ter ducta 9 creat. Unde ablata nona 8 erit basis. Nona uero ad ipsos nouem addita fiet 10 hypotenusa.

Similiter in eo cui [Figure: [Figura] 1Kb] et quadrantem in catheto posui, dimidia huius, id est 2. et S. et [Figure: [Figura] 1Kb] ter ducti 7, et S. et [Figure: [Figura] 3Kb] et [Figure: [Figura] 3Kb] numerum faciunt. Huius nona id est [Figure: [Figura] 3Kb] et dempta 7 basim relinquit. Addita autem 8 et [Figure: [Figura] 3Kb] hypotenuse tribuit.

 uet aliter. Catheti dimidium sexies ducatur, nona inde pars auferatur, reliquum dimidium pro basi habeatur. Basi inuente eadem nona addatur, et hypotenusa creatur, ut in eo qui 9 in catheto habeat. Medietas eius, scilicet 4 et semis, sexies ducta 27 efficit. Hinc nona parte id est 3 ablata reliqui 24, scilicet dimidia, id est 12, basis erit. Cui 3 id est nona superiore, iunctis in 15, podismum constituit.

Nihilominus in eo, cui sex et [Figure: [Figura] 1Kb] ponitur in catheto, dimidia, que est 3 [Figure: [Figura] 1Kb]  sexies multiplicata, 19 facit. Inde nona parte, que est 2  z. S. et [Figure: [Figura] 1Kb] S. abblata remanent 16 et [Figure: [Figura] 2Kb] quinque Quorum dimidium, id est 8, et [Figure: [Figura] 2Kb] sextulaque basim complet. Cui nona prefata superaddita podismum, id est 10, et S. quinque  facit cum summa dubietate seposita.

Est etiam alia regula multo diligentiori speculatione dignissima, que in his Pythagoricis orthogoniis prorsus uerissima, et in aliis omnibus orthogoniis uel omnino uera uel ueritati proxima est.

Hac quippe in omni ferme orthogonio trigono per duo queuis latera tertii poterit indagari quantitas nature constitutione certissima hoc modo:

Ut ergo hypotenusa inueniatur, catheti numerus in se, ut tegragonus fiat, ducatur, eique basis numerus in se similiter ductus coniungatur. Huius simul summe ex duobus scilicet tetragonis confecte latus tetragonale quesitum et inuentum hypotenuse numerus esse sciatur.

 Tetragonus autem, ut ex arithmeticis notissimum est, dicitur numerus ex alio in se ducto procreatus, ut 4, qui ex binario; ut 9, qui ex ternario; ut 16, qui ex 4 in se ducto procreatur. Duo enim bis quatuor, et tres ter nouem, et quater quatuor 16 creant. Numerus autem qui ita tetragonum in se ductus efficit, eiusdem effecti a se tetragoni latus tetragonale uocatur.

Ut autem basis quantitas pernoscatur, ex numero hypotenuse ducto in se, catheti numerus item in se ductus auferatur, et residui numeri latus tetragonale basi, ut naturaliter insita quantitas tribuatur.

Ad catheti uero mensuram uestigandam ex hypotenuse numero item in se ducto, numerum basis in se ductum adime, et latus reliqui tetragonale pro  catheto tene. Que singula ut clarescant exemplis ex superioribus orthogoniis minimum sumo, et per cathetum eius ac basim hoc modo hypotenusam inuenio. Cathetus, id est 3, in se ductus 9, tetragonum facit. Item basis, id est 4, in se ducta in 16, tetragonum surgit. Qui duo tetragonii 9, et 16 coniuncti 25, rursus tetragonum compaginabunt. Cuius latus tetragonale, quod est 5 , hypotenuse.

Per cathetum autem et hypotenusam hoc modo basim inuenies. Ex numero hypotenuse, id est 25, cathetum in se ductum 9 aufero, et reliqui, id est 16, latus tetragonale, quod est 4, basi ascribo. Ad cathetum uero reperiendum ex eodem 25, hypotenuse numero in se ducto basim in se ductam, id est  16 detraho, et reliqui nouenarii latus, id est 3, dabo catheto.

Item, ut et in maiori exemplum dem, sumo eum qui in catheto 12, et in basi 16 tenet, numerosque ex utrisque in se ductis confectos, scilicet 144 et 256, coniungo, et ex utrisque confecti 400 numeri latus tetragonale, id est 20, do hypotenuse. Ex quibus iterum 400, si cathetum in se ductum, id est 144, abstraho, reliqui 256 numeri latus, id est 16, basi tribuo. Quod si eisdem 400, basis in se ducta, id est 256, adimatur, 12 qui residui, id est 144, illius numeri latus est, perpendiculari, id est catheto donatur.

Et ne in minutiatis quoque orthogoniis exemplum dare subterfugiam, eum accipio, cui superius 6 et [Figure: [Character] 2Kb]  in catheto posueram, ipsumque cathetum regulariter, quod abaciste facillimum est, in se duco, et 40 S. [Figure: [Characters] 5Kb] tetragonum inuenio. Item basi, que est 64, 3 [Figure: [Characters] 5Kb] 3. [Figure: [Characters] 5Kb] II. M [Figure: [Characters] 5Kb] M [Figure: [Character] 5Kb] et tertia. 8 [Figure: [Characters] 5Kb] in se ducta fit tetragonus 71. [Figure: [Characters] 5Kb] et due [Figure: [Characters] 5Kb] et tertia unius. Hi duo tetragoni simul iuncti faciunt tetragonum 101 [Figure: [Characters] 5Kb] et duas siliquas et tertiam unius silique continentem. Cuius latus tetragonale inuentum, quod est 10 S. E et C.  hypotenuse ostendit quantitatem. Ex eodem autem hypotenuse numero in se ducto, id est [Figure: [Characters] 1Kb] duabus siliquis et tertia parte silique, si cathetum in se, id est 40, S. [Figure: [Characters] 1Kb] dempseris, reliqui,  id est 71 [Figure: [Characters] 1Kb] duarum siliquarum et trientis silique latus erit basis, id est 8 [Figure: [Characters] 1Kb] Ex eodem hypotenuse numero basis in se ducta dempta si fuerit, remanentis, id est 408, et [Figure: [Characters] 2Kb] latus tetragonale, quod est 6, cathetum restituit. Atque hec regula in ceteris quoque orthogoniis probare uolentem nunquam fallit, si lineares laterum mensuras inuenire libuerit.

Ad constratam uero embadi, id est aree quantitatem in his Pythagoricis orthogoniis inueniendam huiusmodi habe regulam; trium laterum quantitates, uidelicet catheti, basis et hypotenuse in unum colligantur; medietas hinc sumatur, et ab hac basis auferatur; qui remanet, per cathetum multiplicetur, et summa inde nata duplicetur; duplicata per quartam  sui partem multiplicetur, nateque inde summe latus tetragonale pro embado habeatur. uerbi gratia: minimi in superioribus orthogoniis trium laterum numeros, id est 3, 4, 5 coniungo, fient mihi 12; horum medietas 6 erit. Inde sublata 4, basi, 2 residui per cathetum, id est 3, ducti 6 faciunt; qui multiplicati 12 redduntur. Hi per quartam sui partem, id est per 3 ducti, 36 efficiunt. Horum si latus tetragonale, quod est 6, accipio, aree orthogoniique hanc summam habeo.

In primo quoque, quem cum minutiis posui, eodem modo, si laterum sumas, id est 4, 5, [Figure: [Character] 1Kb] 6 [Figure: [Character] 1Kb] copulo, 16 conficio. Media, id est 8, inde sumpta, basique, id est 5 [Figure: [Character] 6Kb] inde ablata, residuis, id est 2 [Figure: [Character] 6Kb] per cathetum, id est 4, ductis, 10 [Figure: [Character] 6Kb] habeto.  His duplicatis, 20 i. [Figure: [Character] 6Kb] facio, quibus per 4 sui, id est 5 [Figure: [Character] 6Kb] ductis fient 113, [Figure: [Characters] 6Kb] Huius tetragonale latus, quod est 10 [Figure: [Character] 6Kb] , si sumpsero, embadi totius planitiem impleo, et ita in ceteris.

Multum uero simplicior faciliorque et expeditior erit regula embadi inueniendi in omnibus orthogoniis una in omnibus prorsus triangulis uniuersalibus, ut scilicet per dimidium basis cathetus multiplicetur, et quod inde creuerit, pro embado habeatur. Quod idem erit, si conuersim per dimidium catheti multiplicetur basis integra, et inde natum embadum dicatur; uel si tota basis per totam perpendicularem ducatur, et nati inde numeri medietas aree tribuatur. Cum enim per cathetum basis, uel per longitudinem latitudo ducitur, quadrati aree quantitas inuenitur.  Quem cum transuersim ab angulo ad anangulum medium diuido, duos nimirum triangulos sibi inuicem equos efficio, quia in utroque eorum medietatem aree tetragoni inuenio.

Sed huic ut exempla quoque regule subiiciam, ex superioribus orthogoniis ille mihi proponatur, cuius cathetus 15, basis 20 pedibus annotatur. Multiplico itaque per cathetum basim hoc modo: 15, 20, fient 300. Horum dimidia, id est 150, totius aree pedum constratorum indicat numerum.

Eodem modo in illo cum minutiis misto, cuius cathetus pedes 6 [Figure: [Character] 2Kb] , basis 8 [Figure: [Characters] 2Kb] possidet, basis per cathetum regularem ducta efficit constratos pedes 53 [Figure: [Character] 1Kb] 9 [Figure: [Character] 1Kb] siliquam. Horum medietas, que est  ped. 26 [Figure: [Character] 2Kb] G. 9 [Figure: [Character] 2Kb] 2, et medietas silique, totius quantitatem indicat aree. Eodemque modo in ceteris.

Quod si minores quoque pede mensuras utpote palmos, uncias, digitos in predictis embadis, quot sint, uelis scire, respicito in superioribus, quantas ex his singulis pedis constrati capiat mensuras. Recipit quippe pes constratus, ut dictum est, palmos quater quaternos, id est 16, uncias uero duodecies duodenas, id est 144, digitos decies sexies sedenos, id est 256. Per hos singulos numeros priorum aream orthogoniorum multiplicato, et in priori quidem area, que 150 pedes constratos habet, inuenies palmos constratos 2400, uncias 21600, digitos autem constratos 38400.

 In sequentibus uero, cuius area constratos pedes 26 [Figure: [Character] 5Kb] 5. [Figure: [Characters] 5Kb] et medium eius continet, reperies palmos 427, [Figure: [Characters] 5Kb] et duas siliquas; uncias uero 3850 [Figure: [Character] 5Kb] quinque [Figure: [Characters] 5Kb] , digitos 6863, [Figure: [Character] 5Kb] quinque [Figure: [Character] 5Kb] , et duas siliquas contineri. Et eodem in ceteris modo.

Quod si etiam ager huiusmodi orthogonii schema tenens proponitur, utpote cuius cathetus 60, basis 80, hypotenusa 100 perticis metiatur, et, quot iugera uel quot agripennos contineat, inquiratur; primo, per cathetum, id est 60, basim, que est 80, multiplico: fient 4800. Horum medietatem, id est 2400 pro constratis totius agri perticis habeo. Post autem, quoties in hoc numero constrate pertice unius iugeri 288, uel agrippenni unius, id est 144  cohibeantur, inquiro. Sunt uero in 2400 octies 288, et insuper tertia eorum pars: 144 uero in eodem numero sedecies habentur et bisse eorum; igitur in proposito agro orthogonio triangulo 8 iugera, et tertiam partem iugeri, agrippennos autem 16, et duas tertias agrippenni unius contineri non dubium est.

Sed quoniam de inuenienda in his orthogoniis embadi quantitate satis dictum est, aliam regulam adhuc, qua per hypotenuse et embadi numeros cathetum et basim reperiunt, subiici putamus, que est huiusmodi:

Numero hypotenuse in se ducto quatuor embadorum numerositas adiiciatur, et huius simul summe latus tetragonale sumatur, idque basis et catheti numerum simul complecti non dubitetur. Ut uero utrique  eorum, basi scilicet et catheto, suus distincte numerus reddatur, ex numero hypotenuse in se ducto 4 embada subtraho, et residui adhuc numeri latus tetragonale sumo; idque superius inuento numero, qui basim et cathetum confuse continebat, adiungo, et horum simul medietatem maiori ex his, utpote basi, propriam tribuo. Ipsum uero latus tetragonale si ab eodem numero, qui basim simul et cathetum continet, aufero, et residui dimidium sumpsero, minus ex his latus, utpote cathetum reperio. uel aliter: ex numero, qui basim cathetumque pariter continet, inuentam basim aufero, et remanet cathetus uel cathetum repertum adimo, et reliqua erit basis.

Que omnia ut apertis certificentur exemplis, in  quibuslibet superiorum probentur orthogoniis. Sumo itaque eum, cuius hypotenusa 10, embadum 24 pedes possidet. Ducta in se hypotenusa sic progreditur. Huic quatuor embada iuncta 196 consurgunt. Cuius numeri latus, quod est 14, basis simul et catheti numerum concludit. Que ut cernere ualeam ex numero hypothenuse in se ducte, id est 100, embada quatuor, id est 96, aufero, et remanentis quaternarii latus tetragonale communi utrorumque numero, id est 14, adiungens, 16 habeo. Cuius medietatem, que est 8, basi assigno. Si uero ex communi utrorumque numero, id est 14, ipsum latus, qui binarius, adimo, remanent duodecim. Cuius dimidium, id est 6 representant cathetum. Quod idem erit, si inuentam basim, id est 8, a communi utrorumque numero,  qui est 14, aufero, uel si inuentum cathetum, id est 6, ab eodem communi numero, qui est 14, aufero.

Item illum assumo, cuius podismus 6. [Figure: [Character] 5Kb] embadum 10, [Figure: [Character] 5Kb] continet. Podismus, id est 6 [Figure: [Character] 5Kb] in se ductus 44. [Figure: [Characters] 5Kb] creat. Cui embada 4, id est 42 [Figure: [Character] 5Kb] adiungo 87. S. [Figure: [Characters] 5Kb] conficio. Cuius latus tetragonale, quod est 9, [Figure: [Character] 5Kb] catheti simul et basis quantitates comprehendit. Qui ut segregentur ex numero podismi in se, id est 44, [Figure: [Characters] 4Kb] embada 4, id est 42 [Figure: [Character] 4Kb] subduco, et remanent 8, [Figure: [Characters] 4Kb] Cuius latus tetragonale quod est 1 [Figure: [Character] 4Kb] si a communi utrorumque numero, qui est 6 [Figure: [Character] 4Kb] , adimatur, residui, id est 8, dimidium, scilicet quaternarius, cathetum determinat. Idem uero latus, quod est 1 [Figure: [Character] 3Kb] ad eumdem  communem numerum, qui est 9 [Figure: [Character] 3Kb] adiunctum, 10 [Figure: [Character] 3Kb] conficit. Cuius medietas, que 5 et [Figure: [Character] 3Kb] est, basim haud dubie reddit. Et he quidem interim sufficiant regule, quas de Pythagoricis ad presens potuimus inuenire.

Formantur uero et alii ex ipsis Pythagoricis quos supra diximus, tripleuri, si eam quantitatem, quam supra basis habuerat, cathetus accipiat, et, quam cathetus possederat, basis alternatim quantitatem sibi assumat, ut in subscriptis. Sed in eorum regulis orthogoniorum diutius non arbitror immorandum. Nam uniuerse regule que in superioribus Pythagoricis siue ad laterum quantitatem alternatim dignoscendam, siue ad mensuram aree inueniendam tradite sunt, et exemplis dilucidate sunt, in his nichilominus  eamdem consequentiam probantur retinere tantum , quantum si in quibusdam illarum ad cathetum specialiter uidetur pertinere; hic basi, et quod ibi basi, hic catheto quis meminit attribuere. Quod ob cauendam prolixitatem ne iam uidear replicare, diligentie et probationi lectoris malui relinquere.



CAPUT XIII. De Geometria trigoniorum predictorum.

Sed nequaquam silentio puto transeundum quod interim, dum hec scriptitarem, ipsa mihi natura  obtulit speculandum. Quemcunque superiorum orthogoniorum ad alium comparare uolueris iuxta quod Plato in Cosmopeia Timei de planis figuris proponit, Betiusque in arithmeticis de tetragonis tantum per exemplum ostendit, unam inter eos geometricam medietatem, que utrumque una proportione coniungat, te inuenire miraberis.

Primam quippe ex prescriptis Orthogoniis aream 6 implet; quem si ad secundum, qui 24 continet, comparaueris, unum solum inter eos numerum, id est 12, qui utrosque una, id est dupla proportione continet, reperire poteris.

Item inter secundum et tertium, id est, 24 et 54, medius numerus 36 inuenitur, qui ad utrumque sesquialtera habitudine comparatur. Inter tertium  et quartum, id est 54 et 96, medium 72 numerum sesquitertia utrosque proportione continuantem adinuenis; et quoscunque quibuslibet intermissis sibi inuicem conferes, idem sine errore pernosces. Nam si item primum ad quintum, id est 6 ad 150 conferas, in medio nichilominus 30, qui quincupla utrosque collatione continuet, inuestiges. Item si secundum et sextum, id est 24 et 216 compares, 72 medium tripla utrosque proportione coadunantem recognosces.

Nec si integros ad minutiatos, et minutiatos item ad minutiatos ad se inuicem orthogonios conferre cupias, aliquem te scrupulum offendere metuas. Nam si item primum, id est 6 ad eum qui 10 [Figure: [Character] 3Kb] embado continet conferas, in medio 8, qui sesquitertia ad  utrosque habitudine se copulet, mox aspicias. Item si eumdem, qui 10 [Figure: [Character] 3Kb] ad sequentem, qui 18 [Figure: [Characters] 3Kb] concludit, uelis comparare, medius 14 numerus geometrice medietatis proprietates inter eos probatur obtinere; 14 namque numerus 10 [Figure: [Character] 2Kb] in se continet et eius quinque sextas decimas, et item 18 [Figure: [Characters] 2Kb] . eodem modo 14 in se continet et eius 5 sextas decimas; que proportio super quinque partiens sextas decimas appellatur. Itaque ne diutius immorer, quecunque talium orthogoniorum alii conferas, unum inter eos, ut dictum est, numerum, qui omnes geometrice medietatis proprietates custodiat, intitubanter inuenire poteris. Sed hic numerus, geometricam scilicet proportionalitatem efficiens, hoc modo erit inueniendus:

 Cathetus prioris orthogonii per basim multiplicetur sequentis, siue, quod idem erit, basis prioris per cathetum ducatur sequentis, et nati inde numeri medietas sumatur, et pro medietate geometrica inter ipsos orthogonios habeatur, ut inter 6 et 24. Cathetus prioris, qui est 3, per basim sequentis, que 8 habet, ducatur, et 24 creantur. Cuius medietas, que est 12, loco geometrice medietatis inter 6 et 24 statuatur. uel aliter

Ipsa Orthogoniorum embada inter se multiplicentur, natique inde numeri latus tetragonale pro geometrica inter eos collocetur medietate, ut in supradictis, qui 28 [Figure: [Character] 1Kb] , et 57 [Figure: [Character] 1Kb] in embadis suis continent, embada inter se ducta in 1606 [Figure: [Character] 1Kb] surgunt. Horum  latus tetragonale 4 et S. inuenitur, geometriceque medietatis proprietates inter ipsos orthogonios conseruare dignoscitur.

Illud quoque in his uolo consideres quod ipsa eademque proportione per geometricam medietatem, de qua dixi, orthogonii ipsi continuantur, qua uidelicet latera eorum uniuoca, id est cathetus catheto, basis basi, podismus podismo sibi inuicem conferuntur. Nam si latera ad se inuicem dupla sunt, dupla nichilominus orthogonii ipsi collatione per interuenientem copulantur medietatem; si sesqualtera, sesqualtera, et in ceteris similiter. Sed de his hactenus.  Nunc et de reliquis orthogoniis uideamus.

Sunt item alii orthogonii non iisdem laterum proportionibus, quibus superiores, coniugati, sed ad ipsorum tamen similitudinem tali in lateribus numero insigniti, ut cathetus itemque basis in se singilatim ducti tales duos tetragonos efficiant, qui item coniunctione sui tertium tetragonum componant. Cuius uidelicet tetragonale latus, iuxta regulam superius prolatam, podismi quantitatem faciant, ut subiecti sunt, una sibi inuicem laterum proportione germani.
 [Figure: [Figura] 4Kb] [* 1Kb]

 Hi sunt omnes tali proportione laterum connexi, ut cathetus et basis in se ducti duos tetragonos faciant, qui duo coniuncti tertium efficiant, cuius latus tetragonale constituat hypotenusam. Porro isti  sequentes, quisque ab alio diuersa laterum proportione connexus item ut predicti cathetus in se, basis in se, et hi duo tetragoni coniuncti, talem tertium faciunt, cuius latus est hypotenusa.
 [Figure: [Figura] 8Kb]


CAPUT XIu. Quas utilitates ars geometrica spondeat?


Geometricales tractanti diuersitates premonstrandum est quas ipsius artis tractatus spondeat utilitates, quatenus lectoris ingenium, insinuationis trifide ratione incitatum, promptius ad legendum, studiosius sequentis operis perscrutetur tractatum. Est enim huius discipline scrupulosa descriptio, sed totius dimensionis indagatione indagationumque commoditate copiosa descriptio. Quam tamen quamuis arduum sit consequi, potis erit qui in ea infatigabili sudauerit studio. Que ut facilius, ut dictum  est, a studiosis consequamur, cuique theoremati sua figura subiungatur.



CAPUT Xu. Nomina mensurarum quibus geometre utuntur.

Mensuram appellationes, quibus utimur, sunt he: digitus, uncia, palmus, sexta, que et dodrans appellatur, pes, laterculus, cubitus, gradus, passus, decempeda, que et pertica appellatur quasi portica a portando, clima, actus, qui et aripennus dicitur, iugerum, centuria, stadium, milliarium.

Digitus est minima pars agrestium mensurarum.

Uncia, secundum quosdam, digitos habet tres;  secundum quosdam, quod uerius est, digitum unum et tertiam digiti.

Palmus habet digitos quatuor, uncias tres.

Sexta digitos duodecim, uncias nouem, palmos tres.

Pes digitos 16, uncias 12, palmos 4, sextam unam et tertiam eius.

Laterculus pedem unum in latitudine, uncias 23 in longitudine.

Cubitus sesquipedem, sextas 2, palmos 6, uncias 18, digitos 24.

Gradus habet pedes 2; passus 5; pertica 9; clima 60.

Actus in latitudine 110, in longitudine 120.

Iugerum, quod fit iunctis duobus actibus, in longitudine  240, in latitudine 220.

Centuria 200.

Stadium pedes 625, passus 125.

Milliarium passus 1000, stadia 8.



CAPUT XuI. Ad altitudinem cum astrolabio metiendum.

Si fuerit altitudo in equalitate, tali poterit mensurari inspectione. Sumatur ab altimetra astrolabium, et in medietate quadrati in postica eius planitie exarati constituatur mediclinium, ut hac scilicet positione stet mediclinium alterius partis astrolabii in numero graduum dierum 45, et tandiu ab eo ante et retro estimando pergatur, donec per utrumque ipsius mediclinii foramen altitudinis summitas inspiciatur.  Qua inspecta, loco in quo stetit mensor nota imprimatur, et huic impressioni statura mensoris adiungatur. Post hec locus ipse diligenter notetur, et ab eo usque ad radicem altitudinis tota planities caute mensuretur; et quot pedum ipsa planities fuerit, tot sine dubio altitudo erit. Si uero non in medietate  quadrati mediclinium steterit, sed in primo, aut in secundo, aut in tertio, aut in aliquo quadrati gradu, 12 gradibus collatis, qualis fuerit collatio inter illos aliquos quadrati gradus et 12, talis erit inter planitiem et altitudinem mensurandam, statura mensoris adiuncta.



CAPUT XuII. Ad altitudinem inaccessibilem cum horoscopo metiendam.

Ad altitudinem inaccessibilem ob fluuii uel uallis impeditionem sit altitudo quelibet, ut est a b, sitque fluuii uel uallis impeditio, ut est b c. Sume horoscopum stans in ripa c, et per utrumque foramen mediclinii summitatem a diligenter inspice. Considera numerum graduum in mensura quadrati, qui  uerbi causa notatur quaternario numero, per quem summa totius quadrati scilicet 144 diuidatur, et quarta pars reperta, uidelicet 36 conscribatur. Post hec de c ad d certa spatii quantitas metiatur, que exempli 40 pedum preponatur. Iterum sume horoscopum stans in fine d, et per utrumque foramen, ut prius summitatem a inspice. Perpende iterum numerum graduum in quadrato, qui signatur in ternario numero, per quem denuo summa totius quadrati diuidatur, et pars tertia, que est 48, iuxta quartam, que est 36, conscribatur, et minor numerus de maiore, id est 36 de 48 tollatur, et quod remanet, id est 12 cum latere quadrati, quod est 12, comparetur, et numerus remanens et latus quadrati equalis pronuntietur, et sicut ultimum remanens 12,  quadrati lateri 12 equale habetur, sic spatium d c spatio a b equale affirmetur, et quota pars ternarius, qui est ultimus numerus graduum in 12, iudicatur, eadem pars a b spatium in d b spatio sine dubio dicatur. Est igitur 40 a b, sicut est 40 c d, et est 160 totum b d, et est 120 b c.
 [Figure: [Figura] 3Kb]


CAPUT XuIII. Item de eodem


Si quid eminens inaccessibile fuerit estimandum cum horoscopo, stet altimensor in metiendi eminentis artifinio, suspiciatque per utrumque mediclinii foramen, quosque intueatur altitudinis mensurande cacumen. Quo inspecto, gradus quadrati numerentur, qui exempli manifestatione 3 computentur, qui in 12 quadrati latere quater continetur. Hoc peracto tandiu ante et retro pergatur, donec iam uisum cacumen altitudinis metiende iterum uideatur. Quo uiso numerus graduum quadrati denuo inspiciatur,  et uerbi gratia 2 habeantur, qui in 12, id est quadrati latere sexies contineri non dubitantur, et interuallum stationum mensoris 12 pedum notabile habeatur. His peractis minus continens ternarii, id est quaterna rius de maiori continenti, id est senario semel tollatur, et binarius, qui remanet, in mente habeatur, et ipsum interuallum stationum mensoris duplum inaccessibilis alti dicatur. Et ut, quod dicimus, in omnibus notum habeatur, uniuersalis regula in nullo uacillans ponatur. Subtractione continentium numerorum facta, si unus remanserit, interuallum stationum mensoris alto equale erit; si duo, duplum; si tria, triplum, et sic in sequentibus:

Tali pictura fit declaratio pura.
 [Figure: [Figura] 3Kb]


CAPUT XIX. Ad altitudinem cum horoscopo metiendam.

Si uis cum horoscopo quamlibet planitiem metiri,  dirige intuitum per utrumque foramen mediclinii, donec terminetur intuitus in metiende quantitatis limite. Post hec in quoto gradu quadrati mediclinium stet, inspiciatur, et ipse numerus graduum superior cum 12 conferatur, et qualis computatio fuerit graduum ad 12, talis comparatio stature metientis ad totam planitiem. uerbi gratia: sit statura mensoris a b, planities b c, numerus graduum 3, qui ad 12 comparatus quarta pars eius dubietate sublata inuenitur. Igitur a b, que est statura metientis, sic b c, id est planitiei quarta pars inuenitur, sicut ternarius in 12 pars quarta computatur.
 [Figure: [Figura] 3Kb]


CAPUT XX. Ad metiendum cum horoscopo puteum.


Primo perpendatur diligenter a geometra quatenus circulatio putei perpendiculo perpensa equalis habeatur. Deinde cuius quantitudinis sit eius diametrum inquiratur. Inuento diametro, stans mensor super putei labrum despiciat per mediclinium astrolabii lateris oppositi terminum. Quo uiso, numerus graduum, in quo mediclinium steterit in quadrato, cum 12 comparetur. Et quo modo se habuerit numerus graduum in quadrato ad 12, sic se habebit diametrum ad profunditatem putei et ad staturam mensoris.

 Sint autem gradus, exempli causa, 4 et diametrum 4 pedum. Sicut ergo 4; est ter in 12; sic diametrum est in profunditate putei et statura mensoris. Qua statura ablata, quod remanserit, habe profunditatem putei. Subiiciamus ergo figuram putei certis litteris insignitam. Sit ergo 4 pedum a c, hoc est diametrum; sit putei altitudo a b, sit eius diametrum a c; sit statura geometre c d 4 pedum. Eia constituamus 4 pedum a c, id est diametrum, et dirigamus intuitum per mediclinium de a d ad b. Post hec gradus, qui, exempli causa, sunt 4 cum 12, tripla proportione conferamus, et a c, qui et ipsi 4 sunt ad d e, in eadem comparatione ponamus. Est  igitur 4 pedum a c, 12 pedum d e, 4 pedum a c, que est statura metientis. Quibus 4 sublatis, id est d c de d e, remanent c e octo pedum, quod est altitudo putei.
 [Figure: [Figura] 2Kb]


CAPUT XXI. Ad altitudinem arboris, columne, uel turris per umbram cum astrolabio inueniendam.

Si uis alicuius arboris aut columne uel turris, uel cuiusquam talium in plano duntaxat loco stantis altitudinem per umbram ipsius inuenire, suspenso astrolabio, solisque radio per utraque foramina halhidade directim immisso, uide in qua parte lateris  quadrati, quod in 12 diuisum est, directa ipsius halhidade stet linea, et quamcunque proportionem numerus partium supra alhidada apparentium ad 12 id est ad totum latus quadrati habuerit, eamdem procul dubio proportionem altitudo, quam inuenire uoluisti, ad umbram in planitie a se factam habebit. u. g., si due partes supra apparent, ad quas 12 sescuplam habeat proportionem, sescupla quoque ad altitudinem umbra; si tres appareant, quadrupla; si 4, tripla; si 5, duplex superbipartiens quintas; si 6, dupla; si 7, super quinque partiens septimas; si 8, sesquialtera; si 9, sesquitertia; si 10, sesquiquinta; si 11, sesquiundecima; si omnes, equa erit altitudo et umbra. Et omnino cuiuscunque proportionis triangulum alhidada in quadrato ipso  effecerit, eiusdem proportionis triangulum umbra cuiuslibet erecti corporis in planitie stantis formabit. In quo uidelicet triangulo ipsa inumbrata planities basis est, erecta altitudo cathetus, radius  solis umbram transuersim limitans hypotenuse uicem dignoscitur habere.



CAPUT XXII. Item de eadem re.

Si uis inuenire qualis comparatio sit alicuius umbre cum aliquo corpore in quacunque diei hora, sumatur astrolapsus, et, radio solis per mediclinii foramina exeunte, aspiciatur in quadrato in quo gradu mediclinium stet; et, qualis collatio illius gradus cum 12, talis umbre cum corpore; hoc tantum prouiso quod, quando mediclinium stet in dextro latere climatis, maior est umbra quam corpus; quando uero in sinistro, maius est corpus quam umbra.



CAPUT XXIII. Ad altitudinem cum speculo uel pelui metiendam


Posito in speculo centro, uel in media scutella plena aqua, constituatur in plano aruo, et tandiu a geometra huc illucque trahatur, donec per medium centrum unius supra dictorum cacumen rei metiende aspiciatur. Cacumine inuento, spatium, quod continetur inter pedes mensurantis et centrum speculi, uel medium uasis limphe pleni, diligenter mensuretur, et post hec non minus caute stature metientis comparetur; et, ut fuerit illud spatium metientis stature, sic erit linea a medio centro speculi usque ad altitudinis radicem rei metiende. Exempli causa, addatur plana figura:
 [Figure: [Figura] 5Kb]


CAPUT XXIu. Ad estimandam cuiusque rei altitudinem sole lucente.


Quecunque res posita fuerit sub diuo, umbram emittit, sed non sibi semper equalem. Quapropter umbre ipsius quotam partem uolueris, eligas. Deinde uirgulam cequalem huic parti in terra statuas, et umbram exinde cadentem seu per pedes, seu per palmos, seu per uncias diuidas. Si maior inuenta fuerit umbra quam uirgula, quantum umbra uirgulam superat, tantum a singulis, quarum mensuram uirgula habet, subtrahas. Si autem minor est umbra, quantum uirga superat, tantum predictis  partibus adiicias. Quidquid autem in umbra uel augmentatione creuerit, uel subtractione remanserit, pro mensura illius rei habeto.
 [Figure: [Figura] 4Kb]

Componitur etiam aliud instrumentum ad altitudinem sine difficultate inueniendam, quod hac de causa a sapiente  inuentum putatur, quia uisum humi adiungere difficile mensori, inconueniens spectatori putabatur, sumitque quantitatem sue magnitudinis a magnitudine stature metientis.

Constituamus arundinem tali magnitudine, ut duplari proportione proportionetur mensoris longitudini; cuius medio altera arundo orthogonaliter coniungatur,  que, stature mensoris longitudini equalis, ei cui coniungitur, subdupla habeatur. Hoc ergo instrumentum sic compositum tandiu ducatur a mensore per planum, donec per summitates istarum uirgarum rei metiende conspiciatur summum. Quo inspecto tanta altitudo dicatur, quantum spatium a loco in quo mensor stat ad radicem altitudinis, adiuncta statura, mensuratur. u. g. sit statura mensoris a, b, arundo sibi dupla c, d, altera arundo istius medio orthogonaliter iuncta a, e, altitudo metienda f, g, spatium a mensore ad radicem altitudinis b, g. Hoc tamen nullo modo mensor obliuiscatur, quin huic dimensioni omnique perpendiculo equipendium appendatur, quod geometricaliter institutum ad mensuram paratur. Exempli causa, subdatur plana  figura.
[Figure: [Figura] 4Kb]


CAPUT XXu. Ad planitiem uirga uel arundine querendam.


Stabiliatur arundo uisui equiparata metientis in termino epiphanie, cui iungatur altera cuiuslibet quantitatis orthogonali ratione, que scilicet sursum iusumque tandiu a planimetra ducatur, donec per utriusque arundinis summitates oppositus limes planitiei cernatur. Quo inspecto, ipsa coniunctio arundinum diligenter notetur, et superior pars fixe arundinis a coniunctione alterius cum tota sui quantitate comparetur, et eadem comparatio pendentis uirge planique incunctanter dicatur, que superioris partis a coniunctione cum tota quantitate fixe arundinis superius dicebatur. Et ut clarius reddatur quod litterali inflexione computamus, picturam apertius  obscura monstrantem uisui legentium supponamus.

Sit arundo stans uisui metientis equiparata a, c; sit planities metienda c d; uirga orthogonaliter pendens b e; sit igitur a b, medium a c; et erit b e, medium c d.
 [Figure: [Figura] 4Kb]


CAPUT XXuI. Figura ad altitudinem mensurandam.

Si quis superioris figure retro posite uim, qua planitiem mensurauimus, subtiliter inspexerit, istius quoque figure uis, qua altitudines metimur, eum prorsus latere non poterit. Parum enim hec distat a superiori figura, excepto quod superior in planitie, hec operatur in altitudine mensuranda. Sit altitudo mensuranda a b; statura metientis c d; arundo,  cum qua altitudo metiatur, statura longior, e f; linea orthogonaliter ducta a uisu metientis per arundinem usque ad altitudinem g b. His peractis d g ad g f comparantur, et eadem comparatio d b ad b a pronuntietur, que d g ad g f pronuntiabatur. u. g. d g ad g f dupla ponatur, et non minus; d h ad h a dupla indubitanter dicatur. Quod si h h, h a mensurabiliter comparatur, que d c stature metientis equalis habetur, tota altitudo a b, mensurata non dubitatur. Sed quia potest euenire quod c b sit interdum non meabile, h a non es omnino nobis notum, quamuis sit proportionale, qua de causa planities b c retro erit metienda,  et similiter superiori alia componenda erit figura.
[Figure: [Figura] 2Kb]


CAPUT XXuII. Figura ad metiendam planitiem.

Metiatur planities b i, sitque statura metientis i k; sit arundo equalis superiori l m; sit linea orthogonaliter  ducta a, uisu metientis tendens ad altum per arundinem k n. Post hec k n, n l in quadrupla proportione conferatur, et similiter totum k h, h a, quadruplum indubitanter dicatur. Et quia iam superius d h, h a, duplum discebatur, modo autem k h, h a, quadruplum pronuntiatur, sublato d h, de toto k h, remanet k d, quod est mensurabile duplum ad h a. Quod si a d, h a, k i, statura metientis, que est equalis n m, et d c, et g e, et h b, mensurabiliter apponatur totum b a, quod est altitudo mensuratum nullo modo dubietur.
 [Figure: [Figura] 3Kb]


CAPUT XXuIII. Ad metiendam planitiem per arundinem.

Stans mensor in metiende planitiei extremitato componat sibi arundinem minorem sue longitudinis prolixitate; que scilicet tandiu diuersis locis planitiei directa figatur, donec per summitatem ipsius  arundinis altera extremitas planitiei ex opposito cernatur. Quo facto, a summitate arundinis orthogonalis linea usque ad mensoris staturam dirigatur, et locus ipsius stature, in quo linea terminabitur, diligenter signetur, et ipsa pars stature ab ipsa nota usque ad uisum cum linea orthogonaliter ducta conferatur. Et qualis comparatio ipsius partis stature cum tota linea orthogonaliter ducta habebitur, eadem comparatio totius stature ad planitiem totam pronuntiabitur. u. g., sit statura metientis a b, planities metienda b c, canna, cum qua mensurabitur, d e, linea orthogonaliter ducta d f. Quota pars fuerit a f in f d, tota pars erit a b in b c. Sit  a f quarta pars in f d, et eodem modo a b quarta pars in b c.
[Figure: [Figura] 2Kb]


CAPUT XXIX. Ad mensurandum puteum.

Ut in superiori figura putei dictum est, primo a geometra diligenter perpendatur quatenus circumductio putei circularis habeatur deinde cuius quantitatis sit diametrum inquiratur. Quo inuento, stans  mensor super summitatem putei supponat pedibus suis cuiuslibet longitudinis scorpionem , et tandiu ante et retro pedetentim ducat, donec per summitatem ipsius scorpionis alterius putei profunditatem cernat. Quo facto pars ipsa scorpionis, que puteo superiacet, a pedibus mensoris impressa nota caute notetur, que stature non minus diligenter comparetur; et quota comparatio ipsius partis fuerit ad metientis staturam, eadem comparatio erit diametri cum statura mensoris ad totam summam putei. u. g. sit profunditas putei a b, diametrum eiusdem putei a c, statura  mensoris a f, arundo, que stature comparatur, et  per quam putei profunditas inuestigatur, a e, altera pars putei c d; fit a f, quadruplum ad e a; igitur b f quadruplum est ad a c.

Sumas mensuram putei, si uis auferre staturam.
[Figure: [Figura] 2Kb]


CAPUT XXX. Ad altitudinem metiendam cum orthogonio.


Componatur a geometra orthogonium basi cathetoque eiusdem numeri compositum, hypotenuse uero proportio pretermittatur, que ad altum uestigandum in hoc orthogonio prorsus inutilis iudicatur. Compositum autem tandiu per planum a mensore trahatur, donec oculo humi apposito per catheti summitatem summitas altitudinis inuestigande cernatur. Qua uisa, a loco cui uisus inheserat, planities ad radicem usque metiatur; et quanta fuerit, tanta altitudo dicatur. Quod ut apertius intelligatur, orthogonium cum altitudine metienda figuraliter uisui supponatur.
 [Figure: [Figura] 5Kb]


CAPUT XXXI. Orthogonium Pythagoricum ad metiendam altitudinem.


Est etiam aliud estimande altitudinis orthogonium, quod ab inuentore denominatiue nuncupatur Pythagoricum, naturalibus catheti, basis, hypotenuse compaginatum, catheto ternario insignito, basi insignita quaternario, hypotenusa prenotata quinario. Quod si uolueris cathetum quaternario insignire, et basim ternario, idem tibi eueniet per contrarium, scilicet ut basis catheto sexquitertio proportionetur, hypotenusa basi sesquiquarto comparetur. De quo cuncta fiunt quecunque dicta sunt in precedenti figura, scilicet tandiu trahatur donec per catheti summitatem summitas rei cernatur, hoc solo excepto  quod in hac demensa quantitate planitiei quarta pars est auferenda, hac uidelicet ratione quod basis iacens cathetum erectum superat cum suaquarta parte. Quod ut melius animaduertatur, et aliud orthogonium subterius depingatur:
[Figure: [Figura] 3Kb]


CAPUT XXXII. Ad rem inaccessibilem nobis altioribus metiendum.


Ad rem inaccessibilem nobis altioribus ut, metiatur, quamuis laboriose, hoc modo faciamus figuram. Sit rei metiende quantitas a b, et quot cubitorum, uel ulnarum, uel pedum, uel digitorum, uel etiam unciarum, uel cuiuslibet alterius mensure sit nobis propositum scire. Re orthogonaliter constituta, sit spatium immeabile inter nos et rem, ut est g b. Erigatur nobis orthogonium d g, et sit linea sursum ducta de g ad d, sicut primo dictum est de a b, ducatur plane linea de d ad z, sicut plana iacet linea de g ad d, et sit notum quanta sit linea g d, et linea d z. Nos enim eas facimus. Erigamus orthogonaliter lineam de z sursum ad u, et ponamus  oculum in linea z u orthogonaliter erecta, ut exeat uisus noster per d ad b; et locus linee istius ubi stetit oculus, notetur puncto ipso u, et metiamur z et u quanta sit. Et post hoc ponamus iterum oculum in linea z u, ita ut ualeamus uidere per d a; et locus in quo uisus steterit, notetur puncto b; et uideamus ubi hec linea tangens terram coniungitur linee g b, et sit punctum e, ita ut linea g e sit recta. Et post hec notemus quantum sit inter z et h; et quota pars est z h ad z d et z d, ad d g, tanta est d g ad g e, et note sunt linee h z et z d, quia nos eas fecimus. Et igitur notum est quanta est linea g e; et quanta est linea u z ad z d, tanta est linea d g ad lineam g b, et linee u z et z d et d g nobis sunt note; notum erit igitur linea quarta g b. Et quia dudum  sapuimus lineam g e, et sapimus inde lineam g b, possumus sapere quanta est linea b e; et quanta est linea d g ad lineam g e, tanta est linea n b ad lineam b e, et linee d g et g h et b e note sunt. Igitur a b linea nota est, et hec est quam querebamus. Et ut breuius, quod superius diffuse dictum est, comprehendatur, compendium, quo philosophia gaudet, ponatur. Qualis comparatio fuerit z u ad h u, talis erit g d ad b a, et sit z u duplum ad h u, erit g d duplum ad b a.
[Figure: [Figura] 3Kb]


CAPUT XXXIII. Ad metiendum planum quolibet modo propositum.


Si fuerit nobis propositum quolibet modo metiri planum, sumamus unius cubiti in longitudine lignum, cui alia tria in dimensione equalia tali coniunctione innectantur, ut coniuncta quadrati diffinitionem suscipere uideantur, quod quatuor angulis est orthogonale; cuius unius lateris summitatibus duo semipedalia ligna erecta infigantur, que in summitatibus  perforata per utrumque foramen uisum metientis admittere uideantur. Post hec extremitati oppositi lateris mediclinium horoscopo sic copuletur, ut dum per oppositum sibi latus certis dimensionibus distinctum trahitur, formam orthogonii Pythagorici imitetur, uel imitari uideatur. u. g., sit quadrati figura a b c d; duo semipedalia ligna in summitatibus unius lateris posita e f; mediclinium in alterius oppositi summitate locatum per oppositum sibi larus discurrens d g in hunc modum:
 [Figure: [Figura] 4Kb]

Composita quadrati figura hac ratione ponatur iacens in metiende planitiei extremitate, et tandiu a metiente ex altera parte erigatur, donec per feramina e f opposita extremitas plani cernatur, et in hoc loco, quo uisus steterit, nota ponatur. Post hec  per mediclinium ex aduerso constitutum uisus mensoris dirigatur, donec iam notata extremitas uideatur. Quo facto locus, quo g steterit, notetur, et c g ad g b comparetur; et qualis comparatio c g ad g b fuerit, eadem comparatio a b ad totam planitiem erit. u. g., tota planities a h dicatur, et c g  g b, , id est a quadrato usque ad limitem planitiei equalis esse non dubitetur. Sic et in ceteris proportionibus c g ad g b consideretur.



CAPUT XXXIu. Ad putei uel fosse altitudinem metiendam.

Putei aut cuiuslibet fosse altitudinem sic probabis.  Accipe lignum directum et pone super buccam putei, et cuius umbram uidebis in e f, id est profunditate putei, et lignum quatuor cubitos . . plus habeat, et exeat subtus pedes eius alia hasta directa similis sibi, et est profunditas putei a e, et hasta directa a d, et alia hasta a c b iacens super buccam putei truncat d e super angulos directos, et intuere in aqua putei umbram a c de d usque ad f et inuenies a c toties est a c b uel e f in a e d, ut puta si a c habeat palmum, et d a tres, tribus uicibus est a c in  d a, sicut est a c b tribus uicibus in d a c. Abstrahe a d, remanet a e.
[Figure: [Figura] 2Kb]


CAPUT XXXu. Ad altitudinem montis inueniendam.

Cum queris altitudinem alicuius montis, pone  hastam ante te in plano pro monte longiorem quam tu: et est hasta a b, et tu c d. Postea contemplare hac illac te mouens recto oculorum uisu per a usque uideas f. Tunc considera quanta sit g c ad g a, tanta est c b ad b f ut puta. Si g c, dupla est ad g a, dupla est c h ad h f; et quantalibet g c ad g a, tanta est procul dubio c h ad h f; et quanta est a g ad g c, tanta est f h ad h c; et h f est mons, et quanta est d b ad h g tanta est d i ad f i. Quod si fluuius habeatur uel aliud obstaculum inter c h, et non possis pertingere ad montis radicem, ut predictam inuenias mensuram, accipe a g b, id est hastam, et ambula retro 30 cubitos aut quantumlibet et iterum contemplare recto uisu de m per n usque ad d f, quod est summitas montis, et postea uide, quanta sit  m c ad c n tanta est m h ad h f. Abstrahe de m h c h, et uide quod remanet, tanta est altitudo montis; ut puta, si inuenisti c h duplum ad h f, et post m h quadruplum ad h f; tolle c h de m h, id est duo de quatuor, remanent duo, quod est m c, dices: quia m c duplum est h f, dona 30, uel 20 cubitos, ad m c et 15, uel 10 ad h f, et sic c h triplum est ad h f et m h, septuplum ad h f. Abstrahe c h de m h, id est 3, de 7 remanent 4, quadruplum est m c ad h f, sic in aliis.
 [Figure: [Figura] 3Kb]


CAPUT XXXuI. De eodem.

Si queris sine mutatione haste, sic facies. Est mons a b; accipe hastam duorum cubitorum longiorem te, et pone ante te in plano. Postea considera ipsam hastam, que est c d e, et mitte uisum tuum recte de f per d usque a, diuidens ipsam hastam super unum cubitum et uide quantum sit f e ad e d, tantum est f g ad g a. Ambula retro,  quousque uideas de h per c usque ad a, ubi est summitas montis, et uidi quantum sit h e ad e c, tantum est h g ad g a. Inuenisti forsitam antea f g, quadruplum g a, et h g decuplum ad g a. Minue f g de h g, id est 4 de 10, remanent 6. Sic est h f sescuplum ad g a uel g a sescuplum ad f h.
 [Figure: [Figura] 3Kb]


CAPUT XXXuII. Ad inueniendam per speculum altitudinem turrium, etc.

Si per speculum aut per concham plenam aque queris scire altitudinem turrium uel montium, accipe speculum, et pone prope montem in plano, et tu tantum te ipsum et speculum positum in terra moueas huc et illuc, quousque uideas a in b, id est summitatem montis in medio speculo, et uide quomodo sint, et quanta inter se inuicem d c, et c b, sic sunt inuicem b e, et e a. Et si sit obstaculum, quod non possis probare, hic ambula retro cum ipso speculo, et pone in terra, et uideas mouendo te a in z, et quantam proportionem habent inuicem p r, et r z  eamdem habent, z e, et e a inuicem. Minue inde b e, remanent b z.
[Figure: [Figura] 3Kb]


CAPUT XXXuIII. Ad inueniendam latitudinem fluuii uel campi, etc.


Si queris scire latitudinem fluuii uel alicuius campi uel curtis aut cuiuslibet rei, accipe lignum, quod pertingat usque ad oculos tuos, secundum alios minus uno cubito, et pone in ripa fluuii, et sta prope eum, et est lignum, ut subtus uides, quasi a b, et pone aliud lignum super ipsum prius erectum, sicut est c d. Postea contemplatio recto oculorum uisu per a d usque uideas e, id est ripam ex altera parte; nam b e est fluuius, et a e directus uisus. Postea considera quantum sit a c ad c d, uel econtra quantum est d c ad a c, tantum est a c b ad b e ut puta, si d c  duplum est a c duplum est b e ad d c a si triplum, triplum, etc.
[Figure: [Figura] 2Kb]


CAPUT XXXIX. Ad idem alius modus.

Si queris aliter scire, pone hastam minorem te quasi ad pectus, et pone in ripa fluuii, et accipe aliud lignum pertingens usque ad oculos, sicut est  c d, et ambula retro quantum placet, et pone ipsum fustem, et tu tantum te hac et illac moue, quousque de c per a, usque e uideas, id est ad alteram ripam fluminis. De hinc minue a b de c d, remanet f c. uide, quomodo sint a f ad f c, sic sunt b e ad b a, si triplum est a f ad f c, triplum est b e ad b a.
[Figure: [Figura] 2Kb]


CAPUT XL. Ad altum cum sagittis et filo mensurandum.


Cum geometricis figuris intenti philosophorum iam fatigabundi inuentionibus inheremus, ne omnino fatigati deficiamus militaribus exercitiis animum releuemus. Sicut enim corpus quotidianis sumptibus fastidiens inusitato recreatur cibo, sic mens philosophicis onerata austeritatibus coniecturali petarum releuatur figmento. Quapropter ut animum nostrum reficiamus, militare inuentum post multa supponamus.

Si cuiuslibet rei altitudinem inuestigare uolueris, hoc modo iaculari ingenio inuestigare poteris. Sume arcum cum sagitta et filo, et una fili summitate sagitte postremitati inherente, altera in manu remanente. Sagitta arcu emissa altitudinis mensurande  cacumen percutiat. Post hec alterius fili summitas eodem modo sagitte uel aliqui iaculo illigetur, et horum utrum uis proiectum altitudinis radicem, ut prius cacumen feriat. Quo facto utrumque filum retrahas, et quot pedum uel cubitorum sit, utrumque diligenter mensuratum inspicias. Deinde cuiusque fili quisque numerus in se ductus multiplicetur, et quanta utriusque multiplicationis summa fuerit, perpendatur, ac minor summa de maiori subtrahatur, et tunc eius numeri, qui de maiori summa remanserit, tetragonale latus diligenter inquiratur. Hoc uero diligenter inquisito et sapienter inuento, tot pedum uel cubitorum ambiguitate semota altitudo, de qua inquiritur, pronuntietur quot pedum uel cubitorum  tetragoni illius latus unum habet. Et ut, que diximus, apertius cognoscantur, altitudo et filo cum notis figuraliter subiiciantur. Sit altitudo, que inuestigatur, a b; sit prioris fili, quod altitudinis summitatem tetigit, quantitas quinario numero terminata, a c; sit alterius fili, quod altitudinis radicem percussit, longitudo quaternario numero diffinita c b. Post hec uero prioris fili numerus in se multiplicatus in 25 concrescat; quatuor uero posterioris fili numerus in se ductus in 16 consurgat. Deinde minor numero de 25 sublato, erit remanens 9, cuius tetragonale latus 3 inuenitur, quia 3 in se ductus in 9 cumulatur; trium igitur pedum erit altitudo a b. Sed quia potest accidere, quod remanentis tetragonale latus interdum in integris numerus nequit  inueniri, subtilitas minutiarum debet necessario adhiberi, de quibus quia longum est disserere, pretermittatur, et figura cum numeris et notis supponatur.
[Figure: [Figura] 3Kb]


CAPUT XLI. Ad inueniendam in ampligonio eiecturam, quanta sit, etc.

Ampligonio tribus lineis datis, maiore scilicet  hypotenusa 18 pedum, basi 8, hypotenusa uero minore 10, eiecturam, super qua perpendicularis cadit, sic queras. Ex summa maioris hypotenuse multiplicatione aggregata duarum minorum linearum, basis scilicet minorisque hypotenuse, in se multiplicationem  subtrahas. Exinde summe, que superabundauerit, adiecto uno medietatem sumas, in qua quoties fuerit numerus basis, tot unitates eiecture distribuas. Cathetum uero sic inuestiges. Ex multiplicatione minoris hypotenuse eiecturam in se multiplicatam distrahens, reliqui, qui superfuerit, latus sumas; qui numerus erit perpendicularis. Huius autem ampligonii inuenire si uis embadum, duc per cathetum, id est perpendicularem  basim horum. Deinde qui ex hac multiplicatione excreuerint, sume mediam, que absque dubio ampligonii fiet embadum.
[Figure: [Figura] 4Kb]


CAPUT XLII. Quomodo in trigono orthogonio cathetus et basis querantur.


In trigono orthogonio, cuius podismus pedum est 25, embadum 150, cathetus et basis sic querantur. Hypotenuse numerus in se multiplicetur. Ad hanc, que hinc excreuerit, summam, 4 embada, que faciunt 600 adiiciantur: que coniunctio 1225 representat. Huius summe erit latus 35. Deinde ut interstitium duarum rectarum inueniatur, catheti scilicet et basis, ducto hypotenuse numero in se fient 625. Hinc embadis 4 sublatis, 25 remanent. Huius latus erit 5. Quo ad latus superioris numeri nimirum 225 iuncto, fient 40. Huius pars media basim trigoni constituet. Ex hac uero sublato numero quinario  uidelicet, qui superiori, id est 35, ad basim constituendam fuerat aggregatus, aderit cathetus. [Figure: [Figura] 2Kb]



CAPUT XLIII. Ad inueniendam basis et catheti disiunctionem in trigono.

Si datum fuerit trigonum, cuius cathetus et basis simul iuncti sint pedum 23, embadum 60, hypotenusa  17, basis et catheti sic queratur disiunctio. Hypotenuse numerus in se ducatur, qui consurget in 289. Hinc sublatis 4 embadis, id est 240 et reliqui, qui superabundauerit, id est 49, latere sumpto, atque basis et catheti summe, 23 iuncto fient pedes 30. Huius sumpta medietas erit basis eiusdem trigoni. Hac uero de 23, id est basis simul et catheti de numero sublata relinquitur octonarius, quo constituitur cathetus. In hac uero figura catheti inuenti dimidia multiplicata, et ex ea summa uno dempto inuenitur basis, que duobus sumptis fit hypotenusa.  [Figure: [Figura] 2Kb]



CAPUT XLIu. In trigono oxygonio, cuius in lateribus numeri quantitate dissimiles sint, inuenire perpendicularem, etc.

Dato trigonio oxygonio, cuius lateribus numeri quantitate dissimiles sint distributi, minori scilicet hypotenuse 13, basi 14, maiori uero hypotenuse 15, eiusdem oxygonii si perpendicularem inuenire desideras, et prescissuras dignoscere singulas, numero minoris hypotenuse in se ducte, id est 13, et basis,  id est 14, utriusque multiplicationis summam aggreges, que fiunt 395. Ex hac uero maioris hypotenuse numerum in se ductum diducas, id est 225, reliqui uero, qui superfuerint, id est 140, sumpta dimidia parte, id est 70, et hac ad basim, id est 14 partita, quinquies 14, in eisdem 70 reperies; que denominatio numerus fiet prescissure minoris.

Item de multiplicatione minoris hypotenuse in se ad inueniendum perpendicularem minorem prescissuram ductam in se subtrahas. Qua detracta latus superabundantis numerus erit perpendicularis.  [Figure: [Figura] 1Kb]



CAPUT XLu. Per datum quemlibet trigoni orthogonii cathetum basim inuenire.

Per datum quemlibet trigoni orthogonii cathetum sic inuenies basim. Cathetus ter ducatur, nona pars auferatur, reliqui dimidium sumatur, et erit basis. Basi ablatum restituatur, erit hypotenusa. uel ita: dimidium sumatur, quod ter ducatur, de ea summa tollatur nona, remanet basis. uel dimidium catheti sexies ducatur, nona tollatur, reliqui dimidium erit basis; basi reddita nona erit hypotenusa.



CAPUT XLuI. Trigoni orthogonii embadum inuenire.


Si queratur trigoni orthogonii embadum, trium linearum, id est catheti, et basis atque hypotenuse numeri in unum redigantur, ut puta 6, 8, 10. Nam hi iuncti 24 reddunt. Medietas hinc sumatur. Ex his basis seducatur, id est 8; quod remanet, scilicet quatuor per cathetum, id est 6 multiplicetur; illud quoque duplicetur, et fient 48. Quibus per quartam sui multiplicatis, illius summe latus habeatur pro embado.
 [Figure: [Figura] 2Kb]

In ampligoniis autem uel oxygoniis iam dicta regula habet consequentiam, nec etiam in orthogoniis, nisi in illis, quos sesquitertia, uel sesquiquarta regit proportio. In aliis autem uel orthogoniis sufficiat regula uniuersalis, scilicet per cathetum basim ducere, eius medium pro embado tenere. Nam per cathetum basim ducere nichil aliud est, nisi aream quadrati uel antelongioris  implere, quam, dum ab angulo in angulum diuidis, trigonum reddis.



CAPUT XLuII. Per cathetum basim inuenire.


Per cathetum basim inuenire si uis, cathetum ipsum ducas in se, id est 5, qui fiunt 25. Ex his uno dempto reliqui 24 dimidium sumas, id est 12, quod erit basis. Huic uero adiicias unum superius demptum, et inuenies hypotenusam.

Embadi autem pedes inuenire cupiens, basim per cathetum, id est 12 per 5 ducas, fient 60. Huius sumpta dimidia id est 30, erit embadum.  [Figure: [Figura] 2Kb]



CAPUT XLuIII. Trapizotici embadum inuenire.

Trapizeticus est basis pedum 40, cathetus 30, coraustus 25. Embadum dignoscere si uis, per cathetum multiplica coraustum, id est trigesies 25 fiunt 750. Tunc, quod reliquum est basis, ducas per cathetum, id est trigesies 15 sunt 450 medium 225, iunge superioribus, sunt 975. Ecce inuenitur embadum.
 [Figure: [Figura] 1Kb]


CAPUT XLIX. Trigoni isopleuri, cuius sunt singula latera 30, embadi pedes comprehendere.

Trigoni isopleuri, cuius sunt singula latera 30, embadi pedes comprehendere si uis, prius cathetum sic inuenias. Latus unum in se duc, fient 900; item alterius lateris mediam in se, fient 225. Hos detrahas de 900, remanebunt 675. Quibus si addideris unum, fient 676. Huius latus est 26. Ecce cathetum quo per basis dimidiam multiplicato, id est 15 per 26, pedes inuenies embadi 390.
 [Figure: [Figura] 1Kb]

In omni igitur orthogonio cathetum et basim efficere hypotenusam contingit; hypotenusam uero et cathetum basim; hypotenusam iterum et basim cathetum. Catheto namque in se multiplicato id est 5, qui fient 25, et basi, id est 12, qui 144 accumulant, et utrisque simul in unum iunctis fiunt 169, et  ex hac latus sumptum erit hypotenusa. Ex hypotenusa autem in se multiplicata, id est 13, qui fiunt 169, si deduxeris cathetum in se, id est 25 reliqui, id est 144, sumas latus, id est 12, erit basis. Hypotenusam uero si multiplicaueris in se, et exinde summule accrete basim inde subduxeris, id est 144 reliqui, id est 25, latus catheti fiet numerus. Cathetum et basim in eisdem orthogoniis contingit efficere embadum taliter. Catheto, id est 5, per basim, id est 12 multiplicato, fient 60; huius uero dimidium, id est 30, erit embadum. Quod idem fieret, si per catheti dimidiam basis, uel per basis dimidium cathetus multiplicaretur.  [Figure: [Figura] 2Kb]



CAPUT L. Trigoni isoscelis cathetum inuenire uel embadum.

Trigoni isocelis , cuius singula latera sunt pedum 25, basis uero 14, si cathetus queratur, uel embadum. Uno latere in se ducto, id est 25, fient 625. His si subduxeris dimidium basis in se 49, reliqui, id est 576 sumas latus, id est 24, et tot pedum erit cathetus. Quo per basis dimidium multiplicato, inuenies embadi numerum 169.
 [Figure: [Figura] 1Kb]


CAPUT LI. Trigoni scaleni cathetum inuenire.

Trigoni scaleni, cuius minus latus sit pedum 15, basis 25, maius latus 20, cathetum inueniendi hec erit regula: minore latere in se multiplicato, id est, 15 fient 225, basi uero, id est 25, erunt 625. His utrimque summulis in unum iunctis fient 850. Quibus si subduxeris maius latus in se, id est 400; ex reliquo, qui superfuerit, id est 450, sume dimidium, id est 225, eodem numero denominatam accipias  partem, quo superscribitur basis, id est 25, nonam uero 25 dicti numeri inuenies, et tot pedum erit minor precisura, qua in se multiplicata fient 81. Quos si subduxeris de minoris lateris in se multiplicatione, id est de 225, reliqui, qui superfuerit, id est 144, latus fiet catheti numerus. [Figure: [Figura] 2Kb]



CAPUT LII. In quadrato diagonum inuenire.


In quadrato diagonum inuenire si uis, ut in orthogoniis iam diximus, latus unum, cui superest 4, in se ducas, et fient 16. Altero uero in se ducto, id est 3, 9. Quibus in unum iunctis fient 25. Cuius uero si sumpseris latus, effecisti diagonum. Per quod embadum inuenire si uis, duc in se, fient 25. Huius sumpta medietas fit embadum. Sed quod propius est ueritati, et in omni contingit quadrato, per latitudinem longitudo est multiplicanda, et qui inde excreuerit fiunt pedes aree.  [Figure: [Figura] 2Kb]



CAPUT LIII. Numerum arborum in agro inuenire

Ager, cuius longitudo est pedum 120, latitudo 70, in quo arbores disposite sunt inter pedes 5; quarum numerus, si queratur, utriusque partis, quanta est, sumenda est, longitudinis scilicet 24, latitudinis 14. Quibus inuicem multiplicatis, fient 336. Ecce numerus arborum.

Est et alia inueniendi regula, ut per longitudinem latitudo multiplicetur, et fient 8400, quibus per  quinquies quinque, id est 25, partitis fient 336, et tot erunt arbores. Sub scientia uero longitudine cum numero arborum comprehensa latitudo sic queratur, 120 qui numerus est longitudinis, partiatur per 5, et erunt 24, quos numerus arborum 336 continet decies quater; qui 14, et ipsi quinquies ducti efficiunt 70; que est latitudo agri. [Figure: [Figura] 2Kb]



CAPUT LIu. Rhombi cathetum querere.


Rhombi  uero, cuius fient singula latera pedum 10, et diagonum 12, cathetum sic queras. Diagonum dimidium, id est 6, in se multiplica, fiunt 36. His subductis de multiplicatione unius lateris in se, id est de 100, reliqui, id est 64, sumas latus, id est 8, et tot pedum rhombi cathetus. Quo per diagonum, id est 12, multiplicato fient 95; et tot pedum erit area.



CAPUT Lu. Quomodo trigonus, tetragonus, hexagonus, etc., equiateri suas areas impleant.

Omnis trigonus equilaterus unum latus in se  multiplicat, ipsum latus ad eam multiplicatione addit, horum dimidiam sumit, et sic aream suam implet.

Omnis autem tetragonus equa latera habens unum latus in se multiplicat, ea semel multiplicatione aream suam implet.

Pentagonus, qui equis continetur lateribus, ter multiplicationem unius lateris in se expostulat, et ex illius summa multiplicationis semel aream diducere et reliqui medietatem sumere.

Hexagonus quater lateris multiplicationem in se expostulat, et ex summa multiplicationis bis aream diducere et reliqui sumere medietatem.

Heptagonus quinquies, aream ter.

Octogonus septies, aream quater.

 Ennagonus septies, aream quinquies. Et ceteri ad hanc consequentiam.



CAPUT LuI. Cuiuscunque rotundi uel circuli diametrum inuenire et embadum.

Cuiuscunque rotundi uel circuli si uis diametrum inuenire et embadum, sic queras: ex ipso ambitu 22 unitate sublata, reliqui, qui superfuerit, sumas tertiam; que fiet diametrum.

Embadum si uis inuenire, uel tota circuitio per integrum diametrum ducenda est, et tunc quarta sumenda; uel dimidium circuitus per diametrum integrum, et tunc medietas, uel quarta pars circuitus per diametrum, et tunc totum. Quod idem esset, si per dimidium circuitus diametri duceretur dimidium.  [Figure: [Figura] 2Kb]



CAPUT LuII. In hemicyclo aream inuenire.

 In hemicyclo, cuius basis sit pedum 28, diametrum 18, aream sic queras: per diametrum ducas basim; fient pedes 392. His undecies ductis fiunt pedes 312. Huius sumpta decima quarta parte fiet 398; et tot pedum est huius hemicycli area. [Figure: [Figura] 1Kb]



CAPUT LuIII. Sphere aream colligere.

Sphere, cuius est pedum longitudo 4, latitudo 3  sic colligatur area: longitudine et latitudine simul iunctis fient 7, dimidium horum 3, 5. His in se 12 et [Figure: [Character] 1Kb] . Hi undecies fient 434. SS. Horum sumpta parte decima quarta fient pedes 9, uncie 7 et semis uncia, id est septunx, et semuncia. Sphere igitur hec erit area. Regula autem hec uera est in omni sphera siue rotunda, siue oblonga.  [Figure: [Figura] 2Kb]



CAPUT LIX. In trigoni orthogonio circuli inscripti et singula latera tangentis diametrum inuenire.

In trigonio orthogonio circuli inscripti et singula latera tangentis, ex numeris catheti et basis simul iunctis hypotenuse numerum si subduxeris, inuenies diametrum. Sed si uis dignoscere quantum embadi partibus ipsius trigoni circulum extracedentibus relinquitur, embado totius trigoni prius per supradictas regulas inuento uigesimam primam subtrahas; ipsamque undecies multiplicatam circuli aree tribuas. Quod uero reliquum fuerit, id est 140, pro embado dictarum partium, scilicet extracedentium, teneas, ut subiecta descriptio docet; uidelicet  tolle uicesimam primam, et multiplicata undecies, fit area circuli. Multiplica decies, fiunt excessiones trigoni.  [Figure: [Figura] 4Kb]



CAPUT LX. Regula ad constituendas pyramides in omnibus figuris a multis angulis procedentibus et equi lateris.

In omnibus figuris a multis angulis procedentibus, et equa latera habentibus ad pyramides constituendas hec sufficiat regula: dictarum cuiuscunque ngurarum area inuenta bis ducatur, eique summe lateris unius numerus iungatur, et hec permistio per numerum unitate tantummodo latus unum precedentem multiplicetur, et eius summe sexta pars sumatur, que fiet pyramis superficiei ante duplicate.

Sed ut exemplum de singulis demus, prius trigonium,  oxygonium, et equilaterum sub oculis ponamus latera singula habentem denario numero designata, cuius embadum sit 55; quod bis ducatur, et fient, 110, quibus uno latere iuncto, id est 101 fient 120. Hi, per numerum unitate latus unum precedentem, id est undecies ducti, fient 1320. Huius sexta sumpta, id ex 220 iam dicti oxygonii fiet pyramis.  [Figure: [Figura] 2Kb]



CAPUT LXI. Inuenire pyramidem in tetragono, cuius sint singula latera pedes 10 et embadum 100.

Tetragonum uero, cuius sint singula latera pedes 10, et embadum 100, pyramis sic queratur, ut in trigonio superius descripto, uidelicet ut embadum eius, quod est 100 bis ducatur: fiunt 200 eique summe latus unum iungatur, fient 210. Hi undecies propter supradictam causam ducti fient 2310. Huius sexta, id est 385, fiet pyramis descripti tetragoni.  [Figure: [Figura] 2Kb]



CAPUT LXII. In pentagono equilatero denarii numeri pyramidem indagare.

In pentagono quoque, qui equalibus continetur lateribus, et denario numero supernotatis eamdem regulam ad pyramidem constituendam indiscrepanter inuenies. Huius namque pentagonii area, id est: 145, bis in se ducta fient 290, et unius lateris numero augmentato representat 300, et his undecies ductis fiunt 33. Post cuius sextam, id est: 550 area iam  dicta sue accumulatur pyramidi. Hanc igitur regulam nemo in ceteris, id est: hexagonis, uel heptagonis, uel octogonis, uel ennagonis, uel decagonis, uel in omnibus a multiangulo procedentibus, et equa latera habentibus dubitet habere consequentiam, et non tantum denario innotatis, sed quolibet numero. [Figure: [Figura] 2Kb]



CAPUT LXIII. In omni circulo, duobus circumscripto tetragonis, scire, quantum ab extracedente uincatur, etc.


In omni circulo, qui duobus circumscribitur tetragonis, uno interius, altero exterius, si uis comprehendere, quantum ab extracedente uincatur, et subscriptum uincat, diametrum eius duc in se. Quod cum facis, cathetum suprascripti tetragonii per basim multiplicatum reddis, et ea multiplicatione aream eius imples. Ex illius uero summe integritate ad circuli aream inueniendam tres 14 subducas. Quibus subductis, quod reliquum fuerit, si per superius dictam regulam, et dimidio circuitus multiplicante dimidium diametri, esse circuli inuenies aream, ab extracedente tetragono ipsum scias circulum  tribus 14 eiusdem superari. Ab eodem uero embado suprascripti tetragoni si sumpseris medietatem, et quatuor decimas quartas eiusdem quantitatis, cuius fuerint superiores ab integritate sumpte addideris, iam dicti circuli aream implebis. Quod cum facis, ipsam medietatem sumptam ab integro embado maioris tetragonii aream scias fuisse minoris, eam quatuor decimis quartis a circulo superari, dum eadem area eisdem quatuordecimis ad embadum supplendum augmentatur. Quod ut manifestius appareat in descriptione, circulus cum tetragonis ponatur. Quid partibus maioris tetragoni circulum extracedentibus relinquitur? 42. Quid partibus circuli extracedentibus minorem tetragonum relinquitur?  56 [Figure: [Figura] 4Kb]



CAPUT LXIu. Montis iugera inuenire.

 Montis si querantur iugera, qui in uerticis circuitu habeat pedes 300, ascensu 800, in uno per circuitum 1000, iungantur due circuitiones, id est: 1300. Ex his media sumatur, id est 650. Hi per ascensum 800 ducantur, fient DXX tot erunt pedes totius, id est: XXuIII, DCCX supradictus numerus diuidatur. Quo facto in monte iugera inuenientur 18 remanentibus pedibus 1600. [Figure: [Figura] 1Kb]



CAPUT LXu. Quomodo quadrata, et latera trigoni, tetragoni, pentagoni, etc., nascantur.


Omnis trigonus, qui ducitur octies, accepto uno facit quadratum, cuius quadrati latus dempto uno et dicta parte secunda facit trigoni latus.

Omnis tetragonus ductus decies sexies facit quadratum, cuius quadrati latus dicta parte quarta facit tetragoni latus.

Omnis pentagonus ductus uigesies quater et accepto uno facit quadratum, cuius quadrati latus accepto uno et dicta parte sexta facit pentagoni latus.

Omnis hexagonus ductus trigesies bis acceptis quatuor facit quadratum, cuius quadrati latus acceptis  duobus et dicta parte octaua facit hexagoni latus.

Omnis heptagonus quadragies ductus acceptis 9 facit quadratum, cuius quadrati latus acceptis tribus et dicta parte decima facit heptagoni latus.

Omnis octogonus quadragies octies ductus acceptis 16 facit quadratum, cuius quadrati latus acceptis 4 et dicta parte duodecima facit octogoni latus.

Omnis ennagonus ductus quinquagies sexies acceptis 25 facit quadratum, cuius quadrati latus acceptis 5 dicta parte decimaquarta facit ennagoni latus.

Omnis decagonus ductus sexagies quater acceptis  36 et dicta parte decima sexta facit decagoni latus.

Omnis undecagonus ductus septuagies bis acceptis 49 facit quadratum, cuius latus acceptis 7 et dicta parte decima nona facit undecagoni latus.

Omnis duodecagonus ductus octuagies acceptis 64 facit quadratum, cuius latus acceptis 8 dicta parte uigesima facit duodecagoni latus.

uide consequentiam, ut horum ductio octenario semper numero accrescat, augmentationes a pentagono numero impari naturaliter. Trigonus namque octies, tetragonus decies sexies, pentagonus uigesies quater, hexagonus trigesies bis ducitur, ut est ab octo octies, a sedecim sedecies, et sic subsequenter. Inter quas denominationes octo semper inesse nemo  dubitet differentiam, et sic in ceteris. A pentagono autem incipientes augmentationes omnium multiplicationum impari naturaliter numero discrepare manifestum est. Pentagoni enim multiplicatio uno tantummodo, hexagoni 4 heptagoni 9 augmentatur, octogoni 16. Inter primos namque, id est: 5 et 4 primus impar numerus differentie locum obtinet, id est: tres inter quatuor, et nouem: secundus, id est: quinarius inter nouem, et sedecim: tertius, id est: septimus.



CAPUT LXuI. In oxygonio cathetum et embadum inuenire.

In oxygonio, cuius sit latus minus ped. 13, maius 15, basis uero 14, cathetum et embadum sic queras. Latus minus in se ductum sit 169, et basis  in se fiunt 196, utrumque in unum fiunt 365. Deinde hypotenusa in se fient 225. His deductis de 365 fit reliquum 140. Huius pars dimidia erit 70. Cuius decima quarta id est: 5 erit precisura minor, in qua cadet cathetus. Hi in se fient 25. His ductis de 169 fit reliquum 164. Huius latus, id est: 12 erit cathetus. Quo per basis dimidium multiplicato inuenitur embadum.

In omni quadrato equilatero scito diagonum ipsum habere in sui longitudine latus unum et [Figure: [Character] 1Kb] lateris quadrati aream duplicare si uis, diagonum quadrati minoris spacio latus maioris.  [Figure: [Figura] 1Kb]



CAPUT LXuII. Oues in campo sic collocare, ut queuis certum spatium occupet.

In campo, qui habet in longitudine pedes 200 in latitudine 100 si sic oues mittere  ut unaqueque habeat in longo pedes 5, in lato 4, sic facito: duc 5, uicenos, uel quintam partem de 100, fient 40; ac deinde 100 diuide per 4 quarta pars centenarii 25 sunt. Siue ergo 40 uigesies quinquies, siue 25 quadragies duxeris, implebis 1000, qui est numerus collocatarum ouium.  [Figure: [Figura] 2Kb]



CAPUT LXuIII. Scire, quot agripennos claudat campus fastigiosus.

Campus fastigiosus, qui habet in unoquoque latere perticas 100, in unaquaque fronte 50, in medio 60, si uis scire quot agripennos claudat, facito ita: Iunge frontem 50 et medium 60, fient 110. Tunc medietatem, id est 55 per longitudinem, id est 100 multiplica: fient 5500. He sunt pertice totius campi. Ut autem agripennos inuenias, diuide 5500 per perticas unius agripenni, id est per 144, secundum  quosdam, qui dicunt agripennum in unoquoque latere 12 perticas habere, et inuenies trigesies octies 144 in 5500, remanentibus perticis 28 sic scias esse agripennorum 38 numerum.
[Figure: [Figura] 3Kb]

 Si fuerit autem diuisio per 72 , erunt 72 agripenni, remanentibus similiter supradictis perticis. Hanc autem si probare uis regulam, taliter proba. Semotum ducas longilaterum, et dicas: quinquagies 100 erunt 5000. Deinde curuaturarum embada perpendere si uis, per cathetum utriusque curuature, id est, 5 et 5, si dicte regule in orthogoniis non immemor fueris, embadum inuenies unius curuature 250, alterius uero equaliter, qui simul sunt 500. Ecce numerus perticarum fastigiosi campi 5500.



CAPUT LIX. In campo quadrangulo agripennos cognoscere.

 In campo quadrangulo, qui habet in uno latere perticas 30, in altero 32, in fronte una 32, in altera 34, sic cognoscas quot agripenni claudi debeant. Due huius campi longitudines faciunt 62. Duc mediam de 62, fiunt 31. Due quoque latitudines eiusdem campi iuncte, faciunt 66. Duc etiam mediam de 66, fiunt 33. Has duas medietates inuicem confer, fient 1023. Ecce numerus perticarum totius campi. Hunc diuides per numerum unius agripenni, id est per 144, et inuenies 7 esse agripennos in illo campo, remanentibus perticis 15.  [Figure: [Figura] 1Kb]



CAPUT LXX. In campo triangulo agripennos inuenire.

In campo triangulo, qui habet in uno latere perticas 30, in alio totidem, in fronte uero 18, quot agripenni concludi debeant, sic accipito. Iunge simul duas longitudines, fient 60. Et duc mediam de 60, fient 30. Et quia in fronte 18 habet perticas, duc mediam de 18, fient 9. Duc nouies 30, fient 270. In hoc igitur numero agripennus unus est et remanentibus 54 perticis. Scias autem nos ubique intendere, agripennum esse circumquaque 12 perticis.  [Figure: [Figura] 1Kb]



CAPUT LXXI. In campo rotundo numerum agripennorum nosse.

In campo rotundo, qui habeat in gyro perticas 418, sic numerum agripennorum comprehendere potes. De 418, uigesima secunda parte sublata, id est 19, reliquorum diametrum, id est tertiam sumas, id est 133. Deinde huius tertie dimidiam, id est 66 S  per medietatem totius circuitus, id est 209 ducas, et totam indubitanter implebis aream 14898 et S perticis. Quibus per 144 partitis, erunt agripenni 96 S remanentibus perticis duabus et dimidia, siue agripenni 96 S 100, et nichil remanet.  [Figure: [Figura] 2Kb]



CAPUT LXXII. In ciuitate quadrangula ponere domos certe longitudinis et latitudinis.

In ciuitate quadrangula, que habet in uno latere pedes 1100, in altero 1000, et in fronte una pedes 600, in altera totidem, si uis ponere domos ita ut cuiusque longitudo sit pedum 40, latitudo uero 30, sic facito. Iunge duas huius ciuitatis longitudines: iuncte fient 2100. Similiter si fuerint due latitudines iuncte, fient 1200. Ergo duc mediam de 1200, fiunt 600. Rursus duc mediam de 2100, fiunt 1050. Et quia unaqueque domus habet in longo pedes 40, et in lato pedes 30, duc quadragesimam partem de  1050, fiunt 26, remanentibus 10; atque iterum assume trigesimam de 600, fiunt 20. uiginti ergo uigesies sexies ducti fiunt 520. Tot domus capiende sunt. [Figure: [Figura] 2Kb]



CAPUT LXXIII. In ciuitate triangula de eadem re.

In ciuitate triangula, que habet in uno latere pedes 100, in altero 100, in fronte uero 90, si uis scire quot domus capiat, ita ut queque domus  habeat in longitudine pedes 20, in latitudine 10, ita facito. Duc mediam de lateribus iunctis, id est de 200, fiunt 100. De fronte similiter, id est de 90, 45 fiunt. Et quia longitudo uniuscuiusque domus habet pedes 20, et latitudo 10, duc uigesimam de 100, fiunt 5, et decimam de 40, fient 4. Duc igitur quinquies quatuor, fient 20; tot domus capiet huiusmodi ciuitas. [Figure: [Figura] 1Kb]



CAPUT LXXIu. In ciuitate rotunda domos certe longitudinis et latitudinis locare.


In ciuitate rotunda, cuius ambitus est 8008 pedum, domos locare si uis, quarum longitudo 30 sit pedum, latitudo uero 20, sic facias: uigesimam secundam partem, id est 364 auferas, reliquorum uero 7644 tertiam sumas, id est 2548; hos pro diametro habeto. Huius igitur diametri medietas, id est 1274, si per medietatem ambitus, id est 4000 et 4 ducatur, impletur area tota pedibus quinquies millies ICMXCuI qui per 600, id est per uigesies 30 diuisi faciunt domos 8501, remanentibus 496 pedibus.  [Figure: [Figura] 2Kb]



CAPUT LXXu. Basilice pauimentum quot laterculi debeant supplere.

Basilice, cuius longitudo pedum sit 240, latitudo 120, pauimentum quot laterculi supplere debeant,  sic accipe . Longitudo per latitudinem multiplicetur, id est 120 per 240, fiunt 28800. Hos per duodecies duodecim, id est per 164  inuenies uncias quater MMCXLuII. CC. Quas si diuiseris per duodecies 23, id est per uncias unius laterculi, que sunt 276, fient 15026, remanentibus 24 unciis. Tot igitur laterculi dicte basilice pauimentum contegere possunt.



CAPUT LXXuI. In lacuna, canna, etc., uiam certa latitudine ducere.

In lacuna una, uel canna, uel cauana [Glossa uet., cauana, id est cellarium], que in longitudine pedes habet 100, in latitudine 64, cuppas longas pedibus 7,  latas 4, si sic locare uelis, ut peruium pedibus 4 latus in longum ducatur, sic facito. uide quoties 7 in 100, et 4 in 64 habeantur: inuenies quaterdecies 7 in 100, remanentibus duobus, et decies sexies 4 in 64. Sed ex his 4 ad peruium deputantur. Quia ergo in 60 quindecies 4 sunt, et in 100 quaterdecies 7, fiunt 210. Tot cuppas igitur in cauana dicta locare poteris.



CAPUT LXXuII. In circulo embadum inuenire.

In circulo, cuius diametrum sit pedum 14, embadum sic queras. Duc diametrum in se, fiunt 196. Ducundecies, fiunt 2156, sume partem decimam quartam, fiunt 154; et tot pedum erit embadum.



CAPUT LXXuIII. Ex diametro circulum indagare.


Ex diametro circulum sic queras: diametrum, exempli gratia, 14 uigesies bis, fient 308, sumas partem septimam, fit 44; quod est circulus.



CAPUT LXXIX. In hemicyclo embadum inuenire.

In hemicyclo, cuius sit basis pedum 10, linea in centrum 5, embadum sic queras: duc in se diametrum, fit 100. Hoc undecies multiplica, fit 1100. Huius uigesimam octauam sume, erit in pedibus 39, duabus septimis remanentibus, id est 8; et hec est area. Idem esset, si basim per lineam que ducitur  in centrum multiplicatam undecies duceres, ac exinde decimam quartam acciperes. Quod uerum est in omni integre dimidiata sphera.
[Figure: [Figura] 2Kb]

In circulo, cuius sit area pedum 616, diametrum sic queras. Quater decies ducatur, fient area 8624. Hinc pars undecima fit 784. Huius numeri latus fit 28; et hoc erit diametrum.



CAPUT LXXX. In orthogonio, cuius cathetus sit pari numero notatus, basim et hypotenusam inuenire.


In orthogonio, cuius cathetus sit pari numero adnotatus, uelut 8, sic basim et hypotenusam queras. Catheti sumpta pars dimidia, id est 4, in se multiplicentur, fient 16, et in his uno dempto remanet basis, cui duobus redditis fit hypotenusa.



CAPUT LXXXI. In monte strabo iugera inuenire.

In monte strabo [Glossa uet., qui in altero latere  preceps, in altero extentam decliuitatem habet] qui habet ad pedem in circuitu pedes 1400, in acumine 200, in altitudine dextere partis 850, in leue uero 750, sic queras iugera. Superioris circuitionis cum inferiore iuncte sume dimidiam, que fit in 800 pedibus. Has medietates inuicem multiplica, et fiunt 640. In his uigesies bis reperies unius iugeri pedes 28800, remanentibus 6400. [Figure: [Figura] 2Kb]



CAPUT LXXXII. Columnam facere, circulum incrassare, altitudinem rerum inuenire.


Ad columnam faciendam longitudinis, septimam in inferiori circuitu des, octauam superiori.

Circulum incrassare si uis, diametrum eius cubices, ipsam cubicationem eius undecies ducas, et ex ea summa uigesimam primam accipias, et hec erit sphere crassitudo.

Est etiam ratio alia altitudinem uidendi, que est huiusmodi. Orthogonium, cuius cathetus 6 uel trium pedum sit, basis 8 uel 4, hypotenusa 10 uel 5, erigas ita ut terre basis adiaceat: cathetus aduersus illam rem, cuius altitudo perpendi debet, erectus habeatur; hypotenusa uero a summo catheti ad terram,  in summum basis deducatur. Sic directo illuc, ubi basis et hypotenusa iunguntur, oculum apponas ad terram prostratus. Deinde huc illucque tandiu detrahas, oculo tamen semper apposito, donec tibi summum catheti illius rei, cuius altitudinem queris, summitati adequari uideatur. Quo facto ponas signum, ubi oculum tenebat, et ex eo signo metire spatium usque ad pedem rei illius. Huic spatio per 4 partito quartam unam detrahas; ceteras 3 pro altitudine illius rei, de qua querebas, habeto. Hec altitudinem uidendi certissima ratio est, si tamen area, per quam cathetus erectus detrahitur non montuosa, non uallosa, sed plana fuerit.



CAPUT LXXXIII. Putei amphoras nosse.


Puteus, cuius sit diametrum 7, altitudo 40 pedum, tot amphoras capiet quot processerint pedes ex huiusmodi diametri area, altitudineque in inuicem multiplicata, si pede uno longa et alta fuerit amphora.



CAPUT LXXXIu. Cuppa quod pedum solidorum sit, quotque amphoras capiat, inuenire.

Cuppa, cuius latitudo ima pedum sit 3, summa 2, media 5, altitudo uero 12, quot pedum sit solidorum, ac per hoc quot amphoras capiat, sic queras: latitudine media in se ducta, ac summa deinde excreta triplicata, diametrisque summo et imo in se singulatim ductis, omne in unum fit 88.  His undecies ductis ac summe exinde note quarta decima sumpta fiunt 69 et due quarte decime, id est una septima. His per tertiam altitudinis, id est per quaternarium multiplicatis uenit numerus amphorarum 276 et 8 quarte decime, id est 4 septime.

Si fuerit cuppa, cuius ima latitudo sit pedum 5, summa 3, altitudo 9, quot amphoras capiat sic queras: ima in se fit 25, summa quoque in se fit 9, utriusque in inuicem fiunt 15. His tribus summis simul iunctis fiunt 49. His undecies ductis fiunt 539. Horum pars decima quarta fit 38 S. Hec per altitudinis tertiam ducta fiunt 115 S. Tot erunt amphore uel pedes solidi.

 His tribus regulis, de puteo scilicet et de duabus cuppis diligenter inspectis, pene nullus erit puteus, uel cuppa, uel tonna aliqua, quin eius possit indagari profunditas, nisi mira in eis fuerit diuersitas.



CAPUT LXXXu. Ex adunatione omnium numerorum, secundum ordinem naturalem prolatorum, scire quanta profunditas crescat, etc.

Ex adunatione omnium numerorum secundum ordinem naturalem prolatorum si uis scire quanta profunditas crescat, hec tibi regula sufficiat, si tantum coadunatio illa ab unitate incipiat, et sic per regulas et per ordinem continuatim procedat. Si par numerus coaceruabitur, per medium ultimi  sequens multiplicabitur, u. g., 1 2 3 4 5 6, uel scire quot sint, per senarii medietatem subsequens, id est septenarius multiplicetur, et fient 21; quam summam similiter reddet supradicta coadunatio. Si autem impar numerus numerorum aggregabitur, per maiorem sui partem ultimus aggregatus multiplicabitur, ut est 1 2 3 4 5 6 7. Multiplica septenarium per maximam sui partem, id est per 4. Quater 7 fiunt 28, qui omnes supra scriptos terminos claudunt. Si solummodo par, ut est 2 4 6 8, ducatur medietas ultimi aggregati per illum, qui sequitur ipsam, et si impar, ut 1 3 5 7 9, maior pars ultimi in se ducatur.



CAPUT LXXXuI. Circuli inauraturam inuenire.


Circuli inauraturam sic queras: diametrum circuli in se ductum uigesies bis multiplica. Effecte summe septimam accipias, et hec circuli erit inauratura; quod idem esset, si per diametrum circulum multiplicares.



CAPUT LXXXuII. Columne inequalis pedes inuenire

Si fuerit columna inequalis, cuius ima latitudo pedum sit 13, summa 5, altitudo 30, eius pedes sic queras. Ima latitudine in se multiplicata, ac summa in se, ac utraque inuicem, hisque tribus summis simul compositis fiunt pedes 259. His undecies  ductis, ac exinde effecte summe quartadecima detracta uenient 203 S., scilicet pedes arearum summe et medie ac infime. His deinde per tertiam altitudinis multiplicatis erunt solidi penes 2035.



CAPUT LXXXuIII. Hexagonum facere.

Si uolueris hexagonum facere, cuius latus habeat pedes 10, facies 10 pedum, lineam et in extremitate eius circinum figas, et circulum facias; et qualis est linea a medio centro circuli usque ad extremitatem eiusdem, similes sex per extremitates circuli ducas, et hexagonum habebis.



CAPUT LXXXIX. Intra quadratum equilaterum octogonum designare.


Si uolueris intra quadratum equilaterum octogonum designare, diagonum medium sumas. Hic circinum spatiatum [Glossa uet., extentum] in angulo quadrati infigas, et in utroque latere punctum, quousque circulus peruenerit, facias, ac sic per singulos angulos perque latera percurras. Deinde a nuncto in punctum angulis quadrati extraclausis semper lineam ducas, et octogonum habebis.



CAPUT XC. Structure circa puteum posite pedes inuenire.

Si datus fuerit puteus, cuius diametrum sit pedum  5, et circa eum fuerit structura alta pedum 20, lata pedum 2, eius structure pedes sic queras: structure latitudinem ducas in se, fiunt 4. His adiicias putei diametrum, erunt 9. Hi in se fient 81. Ab his diametro putei ducto in se dempto remanent 56. His undecies ductis, et a summa, que inde excreuerit, quarta decima sumpta erunt pedes aree 44. Hi per altitudinem, id est uigesies ducti fiunt 880. Tot erunt pedes aree 44. Hi per altitudinem, id est uigesies ducti fiunt 880. Tot erunt pedes structure.



CAPUT XCI. Prismatis pedes inuenire in orthogonio.

Si data prisma fuerit orthogonii, cuius sit cathetus  19, basis 12, altitudo 20, eius pedes sic queras: per cathetum et basim aream prius orthogonii reperias, que erit 54. Hanc per altitudinem, id est 20 ducas, fient 1080; tot erunt pedes prisme.

Quam inaurare si uis, circuitum ipsius orthogonii, id est 36 per altitudinem, id est 20 ducas et fient 720; qui erunt pedes inaurature.



CAPUT XCII. In omni tetragono diagonium inuenire, etc.

In omni tetragono siue equilatero, siue longilatero diagonium sic inuenies: latitudinem et longitudinem sigillatim in se multiplices, summarum crescentium in unum latus queras. Hoc pro diagono habeto.

 Trigoni orthogonii per cathetum sic inuenis basim: cathetus ter ducatur, nona pars auferatur, reliqui dimidium sumatur, erit basis. Basi ablatum restituatur, erit hypotenusa. uel ita: catheti dimidium sumatur, quod ter ducatur, remanet basis. uel dimidium catheti sexies ducatur, nona tollatur, reliqui dimidium erit basis. Basi reddita nona erit hypotenusa.



CAPUT XCIII. Quot stadia in terris respondeant Zodiaci partibus, etc.

Erat Osthenes philosophus, idemque geometra subtilissimus, magnitudinem terreni orbis noscero  uolens, tali huius artis dicitur usus argumento. Nam a mensoribus regis Ptolomei, qui totam Aegyptum tenebat, adiutus a Siene usque ad Meren stadiorum numerum inuenit. Dispositis namque per interualla locorum a septentrione meridiem uersus horoscopicis uasis simili dimensione et gnomonum equa longitudine formatis totidem doctos gnomonice supputationis homines, quot uasa fuerant, singulis quibusque in locis imposuit, atque una die omnes umbram meridiam temporis obseruare fecit, notare etiam unumquemque sui gnominis umbram, quante fuisset longitudinis. Atque ita comperit, quod ultra 700 stadia ad unius longitudinis gnomonem umbra non respondit, atque hac tali probatione conclusit quod partes 360, quibus  omnis zodiaci circuli tractus diuiditur, ad terras usque perueniant, et pars, que ibi incomperta et inestimabilis mensure est, in terris non amplius quam septingentorum, aut paulo minus, stadiorum mensuram obtineat. Compertaque in terris unius partis, que ad zodiacum pertinet, et magnitudinem hanc ter centis sexagies complicando, circulum mensuramque terre incunctanter quot millibus stadiorum ambiretur absoluit. Nam 25000 stadiorum circuitum uniuersi terreni orbis esse pronuntiauit. Que summa, si in 360 partes equaliter diuidatur, liquebit, quod stadiorum unaqueque portio in terris esse debeat, que in celesti circulo ab ullo nullam humane coniecture dimensionem admittit.

Optimum est ergo umbram hore sexte deprehendere,  et ab ea limitem inchoare, ut sint semper meridiano tempore ordinati, sequitur, ut orientis occidentisque linea huic normaliter conueniat. Scribamus primum circulum in terra loco plano, et in puncto eius sciotherum ponemus, cuius umbra et intra circulum aliquando exeat, et aliquando intret. Certum est enim tam orientis quam occidentis umbras deprehendere. Attendemus igitur, quemadmodum a primo solis ortu umbra cohibeatur. Deinde cum ad circuli lineam peruenerit, notabimus eum  circumferentie locum. Similiter exeuntem notabimus. Notatis ergo duabus circuli partibus intrantis umbre et exeuntis loco rectam lineam a signo ad signum circumferentie ducemus, et medium notabimus, per quem locum recta linea exire debet a puncto circuli; per quam lineam cardinem dirigemus, et ab ea normaliter in rectum decumanos emittemus, et ex quacunque eius linee parte normaliter inuenerimus, decumanum recte constituamus.



CAPUT XCIu. Alia ratio meridianum describendi.

 Est et alia ratio, qua tribus umbris comprehensis  meridianum describemus. In loco plano gnomonem constituemus a b, et umbras eius tres enotabimus c b e. Has umbras normaliter comprehendemus, qua latitudine altera ab altera distent. Si autem meridiem constituamus, prima umbra erit longissima. Si post meridiem, nouissima. Has deinde umbras proportione ad multiplicationem in tabula describemus, et sic in terram seruabimus. Stat igitur gnomon a b planitie b. Tollamus maximam umbram in planitie, notemus signo d. Sic et terram signo e, ut sint in uasi proportione longitudinis sine b e d c e, numeramus hypotenusas ex c, in a, et ex d in a; nunc puncto a et interuallo e circulum scribimus.  [Figure: [Figura] 4Kb]





GERBERTI EPISTOLA AD ADELBOLDUM De causa diuersitatis arearum in trigono equilatero, geometrice arithmeticeue expenso.


 ADELBOLDO nunc usque dilecto semperque diligendo fidei integritatem, integritatisque constantiam.

 In his geometricis figuris, quas a nobis sumpseras, erat trigonus quidam equilaterus, cuius erat  latus 30 pedum, cathetus 26, secundum collationem lateris et catheti area 390. Hunc eumdem trigonum si absque ratione catheti secundum arithmeticam regulam metiaris, sic ut latus unum in se multiplicetur eique multiplicationi lateris unius numerus adiiciatur, et ex hac summa medietas sumatur, erit area 462. uidesne qualiter he due regule dissentiant? Sed et illa geometricalis, que per rationem catheti aream in 390 pedes metiebatur, subtilius est a me discussa, et catheto suo non nisi 25 septimas unius concedo, et aree 385 et quinque septimas. Et sit tibi regula uniuersalis in omni trigono equilatero cathetum inueniendi; per latus semper septimam deme, et sex reliquas partes catheto concede.

Et ut quod dicitur, melius intelligas, in minoribus  numeris libet exemplificare. Do tibi trigonum in latere 7 pedum, longitudinem pedalem habentem. Hunc per geometricalem regulam sic metior. Tolle septimam lateri et senarium, qui reliquus est, do perpendiculo. Per hoc latus duco, et dico: sexies septem, qui reddunt 42. Ex his medietas 21 area est dicti trigoni.

Hunc eumdem trigonum si per arithmeticam regulam metiaris, et dicas: septies septem, ut fiant 49, latusque adiicias ut sint 56, diuidasque, ut ad aream peruenias, 28 inuenies. Ecce sic in trigono unius magnitudinis diuerse sunt aree, quod fieri nequit.

Sed ne diutius moreris, causam diuersitatis aperiam. Notum tibi esse credo qui pedes longi, qui  quadrati, qui crassi dicantur, quodque ad areas mesiendas non nisi constratos quadratos recipere solemus.  Eorum quantamcunque partem trigonus attingat, arithmeticalis regula eos pro integris computat. Depingere libet, ut manifestius sit, quod dicitur. [Figure: [Figura] 3Kb]

 Ecce in hac discriptiuncula 28 pedes, quamuis non integri habentur. Unde arithmeticalis regula pro toto partem accipiens cum integris dimidiatos recipit. Solertia autem geometrice discipline particulas, latera excedentes abiiciens, recisurasque dimidiatas intra latera remanentes componens, quod lineis clauditur, hoc tantum computat. Nam in hac descriptiuncula, qua septenarius per latera metitur, si perpendiculum queras, senarius est. Hunc per 7 ducens quasi quadratum imples, cuius sit frons 6 pedum, latus 7 pedum, et aream eius sic in 42 constituis. Hoc si dimidiaueris trigonum, in 21 pederelinquis.

 Ut lucidius intelligas, oculos appone, et mei semper memento.





GERBERTI POSTMODUM SILuESTRI II PAPAE EPISTOLA AD CONSTANTINUM MONACHUM FLORIACENSEM De Spehre constructione.






ADMONITIO MABILLONII.

Hec Gerberti epistola, que deest in editis libris, eruitur ex ms. codice bibliothece nostre S. Germani a Pratis. Inscripta Constantino, monacho scilicet ac scholastico Floriacensi, cui Gerbertus alias direxit epistolas, nimirum 87, 142 et 161. Eiusdem etiam mentionem facit in epistola 92. Gerberto tribuendum existimo libellum in quemdam Porphyrii locum, cuius libelli prefatio ad Ottonem III imperatorem edita est in tomo I Analectorum. Opusculum istud esse Gebehardi Augustensis episcopi coniectabar in notis ad eam prefationem: at re maturius expensa, id Gerberto adiudicare uisum est in addendis ad tomum I Analectorum. Eiusdem auctoris est sermo De ordinatione episcoporum, quem ex ms. codice bibliothece S. Martialis apud Lemouicas rogatu meo descripsit noster Petrus Trelius, a me iam laudatus. Exstat ipsiusmet Gerberti Geometria et Rhythmomachia in bibliothece Thuanee ms. codice, signato no 283.



GERBERTUS CONSTANTINO.


Sphera, mi frater, de quo queris ad celestes circulos uel signa ostendenda, componitur ex omni parte rotunda: quam diuidit circumducta linea mediam equaliter in LX partibus diuisa. Ubi itaque constituis caput linee, unum circini pedem fige, et alterum pedem e regione ibi constitue, ubi uI partes finiuntur de LX partibus predicte linee; et dum circinum circumduxeris, XII partes includis. Nam mutato primo pede, secundus pes extenditur usque ad locum, quo de predicta linea undecima pars finitur; et ita circumducitur, ut XII partes circumplectatur. Eodemque modo adhuc pes usque ad finem quintedecime partis predicte linee protenditur et circumductione XXX partes habens media sphera  secatur. Tunc mutato circino in altera parte sphere, ubi primum pedem fixeras, attendens, ut contra statuas, predictam rationem mensure circumductionis et partium complexionis obseruabis. Nam u solummodo erunt circumductiones, quarum media equalis est linee in LX partibus diuise. Altero igitur istorum hemispheriorum sumpto interius cauato, et ubi circini alterum pedem in predicta linea ad circumducendum fixeras perfora, ut circumductio medium foraminis teneat. In capitibus quoque sphere, ubi primum pedem circini posuisti, singula foramina facis, ut medietas foraminum illorum terminet predictum hemispherium. Nam ita uII erunt foramina, in quibus singulis singulas semipedales fistulas constituis:  eruntque due extreme contra se posite, ut per utrasque, tanquam per unam uideas. Ne uero fistule hac illac titubent, ferreo semicirculo, ad modum prefati hemispherii secundum suam quantitatem mensurato et perforato, utere, quo superiores extremitates fistularum cerce: que hoc differunt a fistulis organicis, quod per omnia equalis sunt grossitudinis, ne quid offendat aciem per eas celestes circulos contemplantis. Semicirculus uero duorum digitorum ferme latitudinis, ut omne hemispherium XXX partes habet longitudinis, seruans equalem rationem diuisionis, qua perforatus fistulas recipit. Notato itaque nostro boreo polo, descriptum hemispherium taliter pone sub diuo, ut per utrasque fistulas, quas diximus extremas, ipsum boreum polum  libero intuitu cernas. Si autem de polo dubitas, unam fistulam tali loco constitue, ut non moueatur tota nocte; et per eam, stellam suspice, quam credis esse polum: et si polus est, eam tota nocte poteris suspicere; sin alia, mutando loca non occurrit uisui paulo post per fistulam. Igitur predicto modo locato hemispherio, ut non moueatur ullo modo, prius per inferiorem et superiorem primam fistulam boreum polum, per secundam arcticum circulum, per tertiam estiuum, per quartam equinoctialem, per quintam hiemalem, per sextam antarcticulos circulos metiri poteris. Pro polo uero antarctico, quia sub terra est nichil celi. sed terra tantum per utrasque fistulas intuenti occurrit.



GERBERTI POSTMODUM SILuESTRI II PAPAE LIBELLUS DE RATIONALI ET RATIONE UTI. Ex cod. ms. inclyti monasterii Tegernseensis in Baioria erutus ab Adm. R. D. P. Alphonso Hueber, eiusdem loci cenobita Benedictino






LECTORI.

Inter opera Gerberti recensetur »Rhythmomachia, edita Lipsie 1616 fol. cum gloriosissimi principis Augusti Luneburgensium  libris quatuor de ludo Scacchorum.« Hec Benedictini auctores Gallie litterarie, hec Fabricius, hec omnes qui duobus abhinc seculis de scriptoribus ecclesiasticis commentati sunt. Quibus an merito fides hucusque adhibita ex libro ipso quem post Fabri Stapulensis, Buxerii et Barrozzi lucubrationes, Selenus edidit, inquirendum nobis erat; sed nichil lucis attulit: totus est enim in ludi Scacchorum uariis exercitationibus enucleandis. Pagina quidem 443 legitur titulus »Rhythmomachia, nobilis et retustissimus ludus Pythagoricus, quem Gallico idiomate a Francisco Barrozzi, nobili ueneto, scriptum, Germanicum fecit Gustauius Selenus.« Nonne huius opusculi fons Gerberti Rhythmomachia? Sed de Gerberto nonnisi hec mentio inter alia que apud Buxerum fol. 42 a et apud Selenum pag 494 leguntur:

»Thomas Topcliphus, Anglus, copiam mihi fecit cuiusdam libelli qui, ut ille retulit, decerptus est ex quodam ueteri libro Chaldaico, ac Anglico sermone donato, et quamdam ludende Rhythmomachie rationem continet; quam in hoc meo libello pretermittere nolui; presertim cum in hac sim opinione, hanc progressionis formam  nostri ludi perfectionem esse, quamque ueteres in ludendo secuti sunt; qua de re coniecturam capio progressum scacchorum et incessum indidem suam originem traxisse. Hinc satis integrum est intueri quam seuere et stoice a quibusdam ueteribus hic ludus descriptus sit: qui, dum contemplatione ludi contenti sunt, contempserunt id in huius ludi exercitatione quod neque ingratum neque iniucundum ludentibus fuisset. Hi uero sunt, GILBERTUS papa, Hermannus Contractus, Castrensis, Nicolaus Orestinus. Quos hac nostra memoria sunt imitati Orontius Fineus, Delphinas, Iacobus Faber Stapulensis; neque ego hactenus ab eorum uestigiis discessi. Sed cum uiderem hanc contemplationem a recreatione seiunctam, interdum esse mole tam, ualde letor recepisse me id quod iampridem abscissum erat, et separatum quod ad huius exactam expletionem maxime facere uidebatur.«

Liber Iacobi Fabri Stapulensis, de quo supra Buxerus, nonnichil forsan lucis afferret, sed hucusque lucubrationem hanc uidere nobis non contigit.

En eruditus lector habet que de Gerberti Rhythmomachia coniicere potuimus: litem ipsi dirimendam relinquimus.





PEZII MONITUM.


De hoc libello, mere dialectico, iam diximus, eum nunc, et quidem integrum, prodire ex bibliotheca Tegernseensi, post quem ibidem illico exstabat Sermo in concilio Mosomensi a Gerberto habitus, a Guilielmo Caueo in Historia litteraria nondum editis accensita, cum tamen editissimus sit, unusque fere omnia illius synodi, quam Caueus paulo post recenset, acta conficiat. Porro epistola nuncupatoria Gerberti iam in tomo I Analectorum a Mabillonio edita fuerat, qui totum opusculum istud esse Gebehardi Augustensis episcopi in notis ad eam epistolam seu Prefationem coniectabatur. At re, inquit tomo II eorumdem Analectorum, pag. 215, maturius expensa, id Gerberto adiudicare uisum est in addendis ad tomum I Analectorum. Ibidem Mabillonius sub nomine Gerberti edidit sermonem de informatione episcoporum, et diuersitate tituli deceptus, ut monet Itigius in Prefatione ad Tractatum de Bibliothecis et Catenis Patrum, pag. XCIII, nunquam antea editum putauit, cum tamen iam toties inter Ambrosii opera editus fuisset. Sed ad opusculum Gerberti De rationali et ratione uti reuertimur, quod non in sola bibliotheca Tegernseensi, sed etiam in Emmerammensi ceua prope manu exaratum uidimus. Idem, ni fallimur, in bibliotheca Cesarea uindobon. exstat. In Codice Emmerammensi totum opusculam quidam uersus consequebantur, quos suo nos loco restituimus.





uERSUS IN LIBRUM GERBERTI DE RATIONALI ET RATIONE UTI.


  Quisquis opaca uelis Sophie scandere regna,
   Istius in pratis pocula carpe libri.
Potatus citimum flectes per gramina gressum,
   Organa doctorum quo sua castra comunt.
Adueniensque thronum capies cum laude coruscum,
   Atque Sophia tibi talia fata dabit:
 Suauis amice meas properasti semper ad aulas:
   Iam sine fine simul sceptra regamus ibi.
Imperium equemus fastu comitante superbum,
   Et iugiter mecum nomen in astra feras.
Arduus ast multi uideas ut remige lingue
   Aequora per nostra lina nouella trahunt.





INCIPIT DE RATIONALI ET RATIONE UTI, A SAPIENTISSIMO uIRO DOMNO GERBERTO, ET APOSTOLICAE SEDIS SUMMO PONTIFICE EXCUSSUM, EXIGENTE OTTONE AUGUSTO TERTIO.

 Domno, et glorioso OTTONI, Cesari semper Augusto Romanorum imperatori, GERBERTUS episcopus, debite seruitutis obsequium.

Cum in Germania feruentioris anni tempus demoraremur, imperialibus astricti obsequiis, ut semper sumus, semperque erimus, nescio quid arcana diuina mensuram secum tacite retractans motus animi in uerba resoluit, et que ab Aristotele summisque uiris erant difficillimis descripta sententiis, in medium protulit: ut mirum foret inter bellorum discrimina, que contra Sarmatas parabantur, aliquem mortalium hos mentis recessus habere potuisse, a quibus tam subtilia, tam preclara, uelut quidam riui a purissimo fonte profluerent. Meministis enim, et meminisse possumus, adfuisse tum multos nobiles scholasticos, et  eruditos, inter quos nonnulli aderant episcopi, sapientia preclari et eloquentia insignes. Eorum tamen uidimus neminem, qui earum questionum ullam digne explicuerit, quod quedam nimis ab usu remote, nec dubitationem ante habuerint, et quedam sepe numero uentilate dissolui non potuerint. uestra quoque diuina prouidentia ignorantiam sacro palatio indignam iudicans, ea, que de Rationali et ratione uti diuerso modo a diuersis obiectabantur, me discutere imperauit. Quod quidem tunc et languor corporis et grauiora distulerunt negotia: nunc secunda ualetudine reddita, inter rei publice ac priuate curas in hoc ipso itinere Italico positus, comesque indiuiduus, quoad uita superfuerit, in omni obsequio futurus, que de hac questione concepi  breuiter describo, ne sacrum palatium torpuisse putet Italia, et ne se solam iactet Grecia in imperiali philosophia, et Romana potentia  . Nostrum, nostrum est Romanum imperium. Dant uires ferax frugum Italia, et ferax militum Gallia et Germania, nec Scythice nobis desunt fortissima regna. Noster es Cesar, Romanorum imperator et Auguste, qui summo Grecorum sanguine ortus, Grecos imperio superas, Romanis hereditario iure imperas, utrosque ingenio et eloquio preuenis. Dicemus ergo in presentia tanti iudicis, primum quedam scholasticorum preludia, uel potius sophistica: tunc philosophorum in his inuenta persequemur; deinde finem proposite questionis multiplex  et spinosa complebit dialectica.

I. Queritur, inquiunt, quid sit, quod ait Porphyrius, differentiam uelut ad cognatam sibi differentiam predicari, ut Ratione uti ad Rationale; cum  maiora de minoribus semper predicentur; minora de maioribus nunquam; ut animal, quoniam maius est equo, et homo est, predicatur, de quo et homo est: quomodo ergo Ratione uti predicatur de Rationali, cum maius esse uideatur Rationale quam Ratione uti? Omne enim, quod ratione utitur, rationale est; sed Rationale, inquiunt, potestatis est sine actu: Ratione uti, potestatis cum actu. Plus uero est potestatis cum actu quam sola potestas. Iure, inquiunt, ergo predicatur Ratione uti de Rationali, tanquam maius de minori.

II. Ad hoc respondetur: Quomodo que a generalissimis ad specialissima recta linea descendunt, uel subalterna genera, uel per differentias, siue sint ea in substantiis, siue in accidentibus collocata, talia  sunt; ut inferiora uniuersaliter prolata, superiorum omnium nomina, diffinitionesque ut sensibile, cum sit differentia posita sub animato corpore, uniuersaliter prolata, suscipit nomen, et definitionem superiorum: omne enim sensibile et animatum corpus, et substantia est, et omnis uirtus, et habitus, et qualitas. Quod si eodem modo Rationale sub Ratione uti positum sit, quomodo uniuersaliter prolatum suscipiet nomen sui predicati idem Rationale? Non enim omne quod Rationale est, Ratione uti putatur. Ergo si Rationale tantum potestatis est, et Ratione uti potestatis et actus, predicabitur Ratione uti de Rationali. Et rursus, si Rationale uniuersaliter prolatum non suscipit nomen supra dicti, id est Ratione uti, non predicabitur Ratione uti de Rationali: eruntque  duo contraria: predicari et non predicari, in eodem subiecto; quod fieri non potest.

III. Constituamus item, inquiunt, alias differentias secundum accidens, prediceturque accidentalis differentia uelut ad cognatam sibi accidentalem differentiam, ut ambulare ad ambulabile. Hoc autem secundum fiat accidentis naturam; ut quoniam in indiuiduis primum accidentia considerantur, post in speciebus et generibus. Dicamus Ciceronem ambulare, quoniam ambulabilis est: et rursus, quia Cicero homo est, et ambulat, et ambulabilis est, dicatur et homo ambulare, et ambulabilis. Et item animal, cum ambulet, ambulabile est. In quibus uidendum est, inquiunt, ne forte ratio cause et effecti  uitalibus esse uideatur. Ut enim causa effectum precedere dicitur, ut est: quia uidit, amauit; sic potestas actum omni necessitate precedit. Et quia hec precedentia non solum priora, sed etiam interempta  interimunt secum posteriora, necesse est, potestate ablata, actum quoque auferri. Si enim Cicero non est ambulabilis, id est, si ambulare non potest, omnino non ambulat, id est, non actum ambulandi exercet, quem sine potestate non est intelligere. Quod si Ratione uti actus cum potestate est, Rationale autem sola potestas, sublata sola potestate, que natura prior est, actus cum potestate esse non potest. Non igitur, quod natura posterius est, de eo predicabitur, quod natura prius est. Est autem natura prius potestas, posterius actus: non igitur secundum potestatem et actum predicabitur Ratione uti de Rationali.

Iu. Sed merito, inquiunt, sue dignitatis seu excellentia uel potentia numerosius est Ratione uti,  quam Rationale. At natura generum, specierum, uel differentiarum non suscipit: homo enim et asinus eque sub animali sunt, et Deus atque homo equaliter participant Rationali differentia. Non igitur, inquiunt, secundum dignitatem, uel potentiam, uel excellentiam predicatur Ratione uti de Rationali.

u. His propositionibus, siue obiectionibus multa ex aduerso posse obiici uideo. Quapropter sophistica, id est, cauillatoria colluctatione remota, quedam de natura potestatis et actus explicanda sunt, et in qua eorum specie Rationale et Ratione uti uersentur: de natura quoque prioris, utrum predicationibus conueniat; et nonnulla de predicationum natura et ordine, et, quasi quodam filo ad id, de quo questio est, id est ad predicationem, que est de  Ratione uti ad Rationale, disputatio deducatur.

uI. Hoc autem maiorum traditione, potissimunque Aristotelis fieri iudico, quibusdam uerbis ac sententiis eius ad hanc rem pertinentibus breuiter et dilucide interpretatis. Quedam, inquit, potestates equiuoce sunt. Bene ait: quedam: quia non omnis potestas equiuoca est: que enim ex se species profundit [cod., profunda], non equiuoca, sed uniuoca est. Ea autem potestas est equiuoca, que predicatur de actu, et de ea potestate que potest peruenire ad actum. Nullam enim diffinitionem recipiet, que utrique sit communis; sed eam, que in actu est, et nomen et diffinitionem suis speciebus donat, de qua ita ait Aristoteles: Manifestum est ex his, que dicta sunt, quoniam quod ex necessitate est, secundum  actum est. Quare, si priora sempiterna, et que actu sunt, potestate priora sunt. Et hec quidem sine potestate actu sunt, ut prime substantie. Alia uero sunt actu cum possibilitate, que natura priora sunt, tempore uero posteriora. Alia uero nunquam sunt actu, sed potestate sola. Que necessaria sunt, inquit, in actu sunt, eo scilicet, quem relinquere nequeunt, ut celum et sol proprium motum. Item que necessaria sunt, sempiterna sunt, et que sempiterna sunt, priora sunt his potestatibus que in actum nondum uenerunt. Ergo actus, qui semper est, prior est eo actu qui nondum est. Actus enim, qui semper est, ex potestate non uenit; quia quando res illa fuit, ab eius substantia non defuit. In rebus  itaque necessariis, in quibus actus sempiternus est, ipsas quoque res sempiternas esse necesse est, ut in celo et sole intelligitur, que non solum sempiterna, sed diuina et immortalia philosophi putauerunt.

uII. Sunt non necessarii item actus quorum species duplex est. Alia enim eorum ex potestate ad actum uenerunt; alia substantiam sui cum ipso actu sortita sunt: sed que ex potestate ad actum uenerunt, huiusmodi sunt, ut quando Cicero sedet, antequam sederet, potuit sedere; neque enim sedisset, si potestatem sedendi ante non habuisset. Sedet ergo Cicero, id est, sedendi actum exercet; quia actus ex potestate uenit. Alter uero actus, qui a potestate non uenit, sed cum re subsistente semper subsistit,  huiusmodi est: ut quando ignis calet, antequam ipse ignis esset, nulla calendi potestas precessit; sed quod eius substantia fuit, calere non destitit, id est, actum calendi non deseruit, quod sibi cum supernis et celestibus substantiis commune est. Distat uero quod illa superna in necessaria specie sunt, eorumque substantia, cum sit incorruptibilis, non solum actum nunquam deseruerunt, sed etiam ipsa non perimuntur. Ignis uero, cum sit in specie non necessaria, actum quidem, quousque subsistit, non deserit; sed quia in necessaria specie non est, actum simul cum substantia perdit. Que enim necessaria semper ex necessitate sunt, nec unquam non esse possunt. Ignis uero ex necessitate quidem non est, sed actum  calendi ex necessitate habet; quousque est. Recte ergo dictum est ab Aristotele: Quoniam quod ex necessitate est, secundum actum est. Secundum necessitatem quippe omnia superna, que sunt et que subsistunt, nunquam interimenda suumque actum nunquam relictura. Quare, inquit, si priora sempiterna, et que actu sunt, potestate priora sunt. Ex natura rerum ueritatem colligit propositionum. Quia enim omne quod est aut simplex, aut compositum, manifestum est prius esse simplicia quam composita. In diuinis autem et supernis nichil compositum est, sed sunt omnia simplicia. Alioquin omne compositum necesse est ut in ea resoluatur unde compositum est. Non resoluuntur autem diuine celestesque substantie, rerumque omnium elementa,  quia simplicia sunt et incomposita. Que autem ex primis coniuncta sunt elementis, in eadem rursus resoluuntur. Priora sunt igitur sempiterna, que aliorum omnium principium sunt his que sempiterna non sunt. Sed que sempiterna sunt, sine actu non sunt, nec fuere: prior est igitur actus potestate.

uIII. Rursus Aristoteles autem uelut genus constare uolens ex natura rerum preiacentium, partitione facta, differentias ac species eius determinat. Et hec quidem sine potestate actu sunt, ut prime substantie. Alia uero sunt actu cum potestate, que natura priora sunt, tempore uero posteriora. Rerum, inquit, alia sunt actu sine potestate; alia actu cum postestate, et actu quidem sine potestate, ut prime  substantie. Que ideo prime dicuntur, quia rerum principia sint. Sine potestate autem ea scilicet, quod utrumlibet potest. Celum enim et sol non possunt non moueri, et ignis non calere, et aqua non humida esse. Illa uero, que actu sunt cum potestate, ex motu animi descendunt, ut cum sedeo, motu animi ad hunc actum accessi, quem actum potestas sedendi precessit: non enim sedissem, nisi prius mihi sedendi potestas fuisset. Et cum hec potestas tempore precedat actum, actus tamen cum potestate ab Aristotele prius esse dicitur quam sola potestas; que actu, inquit, sunt cum potestate, natura priora sunt, tempore uero posteriora. Hoc ideo fit: quia potestas, cum sit initium actus, imperfectum quoddam est; perfecta autem imperfectis priora  sunt, et que a generositate sue nature precellunt, et quia ut bonitas, ut uirtus equalia sunt. Est autem  prius equale quam inequale: omnis enim inequalitas ab equalitate descendit. Ergo actus, in quo potestas consummata et perfecta est, prius est quam potestas, que ante actum curta et est imperfecta: que quamuis tempore precesserit, natura tamen uelut minus habens a perfecto defluxit.

IX. Alia uero, inquit, nunquam sunt actu, sed potestate solum. Numerus namque potestate infinitus est; sed cum dixeris quemlibet, actu finitus est. Et de tempore eadem ratio est. Tempus enim potestate infinitum est: sed cum dixeris diem, mensem, annum, uel aliud quodlibet, actu finitum est. Facienda est igitur horum omnium descriptio, ut et figura, oculis subiecta, melius predicta clarescant. In hac prima descriptione nichil aliud quam actus et  potestatis equiuocatio demonstratur: solo enim nomine participant
 [Figure: [Tabula] 8Kb]

 X. Et de potestate quidem manifestum est, quia potestas dicitur: actus uero ideo potestas nominatur, quia quod est, esse potest. Altera uero descriptio diuisionem generis continet. Est enim actus genus. Huius species sunt due: necessaria, et non necessaria. Et de necessario quidem dictum est quod in supernis substantiis, semperque in sua integritate manentibus inueniatur. Non necessarium uero duas ex se species fundit: altera, que a potestate ad actum peruenerit; altera, que non a potestate, sed a subsistendi natura in actu proruperit. Si uero eam speciem, que nunquam est actu, sed sola potestate, in superiori formula concludere uelimus, ut ita partiamur licebit: rerum alia sunt actu; alia potestate, actum significantes eum qui loco generis positus est. Potestatem uero rursum diuidamus in eam que actu esse possit; et in eam que nunquam actu esse possit. His ita positis, querendum  est quenam sit potestas Rationalis differentie: utrum ea, que nunquam in actum uenire possit, an ea, que in actum uenire contingat; quiue actus cum potestate, qui in altera differentia, que est: Ratione uti, proponitur? Isne quem potestas precedat, an is quem potestas comitetur? Longe enim alia est ratio potestatis sequentis actum, et alia precedentis; tantumque he potestates proprietate sue nature disiuncte sunt, ut ubi fuerit una non possit esse altera. Ergo est in rebus mutabilibus potestas, que uocatur utrumlibet precedens et subsequens, ut quando Cicero ambulat, antequam ambularet, potuit ambulare et non ambulare: et quia ambulat, consequitur eum ambulare posse, sed non ex necessitate; potest enim et non ambulare. In rebus uero supernis et simplicibus rerum elementis nulla potestas reperitur que possit utrumlibet, nec ea que precedit actum. Inest autem eorum actui  potestas immobilis et fixa, ac per hoc necessaria, que unum possit et non utrumlibet. Quia enim sol mouetur, eum moueri posse manifestum est, et non moueri non posse necesse est. Et quia diuersis rerum generibus, id est mutabilibus et immutabilibus, diuersas potestates attribuimus, querendum est ubi differentie Rationalis, et Rationale uti collocari ualeant?

XI. uideo autem Rationalem differentiam in sempiternis ac necessariis esse, et quorum substantia nunquam esse desinat. Substantiales quoque differentie, itemque species, et genera semper sunt. Alia sunt quidem rerum forme, uel, ut ita dixerim, forme formarum; alia sunt actus; alia sunt quedam potestates. Est igitur Rationale, dum est in intelligibilibus,  sub necessaria specie actus, ubi non est ea potestas que possit utrumlibet, sed ea que sit fixa, immobilis et necessaria. Sed quia hec intelligibilia, dum se corruptibilibus applicant, tactu corporum uariantur, transeunt hec omnia rursus ad eam potestatem que possit peruenire ad actum: aliter enim Rationale, uel, ut uniuersalius dicamus, aliter genera et species, differentie, propria et accidentia in intellectibilibus, aliter in naturalibus. In intellectibilibus quoque rerum forme sunt; in intelligibilibus alia sunt quidem passiones; alia sunt actus. Nam quoniam in anima uersantur, dum intelliguntur, anime passiones sunt; quia omnis intellectus anime est passio. Dum uero accurato perfectoque studio ad scientiam ueniunt, actus anime sunt;  quia omnis scientia anime actus est. Rationale ergo aliter in sempiterna specie hominis consideratur, siue in intellectibilibus siue intelligibilibus, aliter in naturalibus. Ibi forme, uel actus sempiterni sunt; hic potestas que ad actum peruenire possit, ut, quoniam Cicero homo est, homo uero rationalis dicitur, Cicero rationalis, quod ratione uti possit, id est, eum actum exercere, quia uenit a potestate que est ad utrumlibet; potest enim Cicero uti ratione, et potest non uti. Ergo quia Rationalis differentia substantialiter inest Ciceroni, uel homini, ratione autem uti accidentaliter, merito Ratione uti dicitur predicari de Rationali, tanquam accidens de subiecto: quod enim adest, et abest preter subiecti corruptionem, accidens est. Ratione autem uti ab  homine, uel Platone, et de Rationalibus sine subiecti corruptione abesse uidemus: accidens igitur est Ratione uti. Amplius: Ratione uti facere est; qui enim ratione utitur, aliquid agit, id est, quemdam actum ratiocinandi exercet. Facere autem unum ex generalissimis generibus accidentium est: igitur Uti ratione accidens est.

XII. Sed quod Rationali accidat, ita colligitur: quod Rationale est, Ratione uti potest; quod autem Ratione uti potest, ratione utitur: ergo Ratione uti Rationali accidit, predicaturque Ratione uti de Rationali uelut ad cognatam sibi differentiam. Ut enim rationali differentia a ceteris animalibus, que rationabilia non sunt, distamus, ita eo quia ratione utimur,  a ceteris, que uti non possunt, differimus. Item homo semper rationalis est, non autem semper utitur ratione. Non est igitur ratione uti substantialis differentia.

XIII. Sed forte queritur quid sit hoc ipsum: Uti ratione, et quia hec differentia sit cognata differentie rationali? Quid est, inquit Betius, uti ratione, nisi uti iudicatione? Omne enim commune nobis est cum ceteris animantibus; sola ratione disiungimur. Quod si sola quoque iudicatione inter nos et cetera animalia est distantia, cur dubitemus Ratione uti hoc esse, quod est uti iudicatione? Quod si quis ex rebus tollat, rationem hominis sustulerit: hominis ratione sublata, nec ipsa quoque humanitas permanebit. Si igitur secundum Betium ratione uti a ceteris  animalibus differimus, sicut differentia rationali, iuste Ratione uti ad Rationale uelut ad cognatam sibi differentiam predicatur, et uelut accidens de subiecto, sine quo esse non possit. Si enim tollas subiectum, id est rationale, nemo erit qui utatur ratione. Quod si accidens tollas, id est Uti ratione, non idcirco subiectum, id est Rationale, sustulisti. Potest enim homo esse qui etiam dormiens Rationale est, sed non utitur ratione.

XIu. Sed qui predicatur, inquiunt, terminus, maior, uel equus debet esse subiecto: ut uero minor sit, esse non potest. uidetur autem Ratione uti minus esse Rationali: rationale namque totam speciem hominis, uel Dei comprehendit: Ratione autem uti non omnes, sed eos tantum qui rationis  actum exercent. Quoniam ergo minus de maiori predicabitur, locus hic admonet ut de natura predicationis pauca dicantur. Potest enim uideri nonnullis hec dubietas in aliis predicationibus, ut cum dicimus: homo philosophus est: homo subiectus terminus est; philosophus predicatus, nec uidetur posse equari. Predicatur terminus de subiecto, sed multo minor est. Non enim omnes homines philosophi sunt. Sed hoc modo uis predicationis non recte accipitur; fit enim predicatio uel substantie de substantia, ut: homo animal est; aut accidentis de accidenti, ut: dialectica scientia est; aut accidentis de substantia, ut: homo albus est. Item accidens cum semper sit in subiecto, subiectum autem sit semper uniuersale, aut particulare, accidens  quoque secundum subiecti naturam aut erit uniuersale, aut particulare, ut scientia: cum sit uniuersale accidens , cum est in Platone, particularis est et indiuidua, sicut ipse Plato; cum autem proponitur esse in homine, in re scilicet uniuersali, intelligitur et ipsa uniuersalis, ut: homo sciens est. Et rursus, quoniam accidentia principaliter in indiuiduis considerantur, id est in primis substantiis; idcirco enim ipsa indiuidua prime substantie dicuntur, siue quod ipsorum accidentium susceptiua sunt, siue quia prima ad notitiam ueniunt. Ergo erit eorum intellectus in secundis substantiis secundum naturam primarum substantiarum, ut: quoniam caluities in Socrate est,  dicetur Socrates caluus; et quia Socrates homo est, et animal, et substantia, dicetur quoque Socrates et homo caluus, et animal caluum, et substantia calua.

Xu. Nec putet me aliquis hoc uelle significare, ut minorum predicatio redundet ad maiora; cum maiora semper de minoribus predicentur, minora de maioribus nunquam. Aliud est, generalia de specialibus predicare; itemque specialia de indiuiduis siue in predicamento substantie, siue in accidentium predicamentis secundum uniuscuiusque naturam; longeque aliud, naturam accidentium ad substantie referre proprietatem. Ibi quoque consideratio est, que substantia, de qua substantia, et quod accidens, de quo accidenti predicetur, hoc  quomodo se habeat accidens ad substantiam, et in qua primum reperiatur, ut de Socratis caluitie hic dictum est. Neque enim quia Socrates, cum sit caluus, itemque cum sit homo, est Socrates homo caluus, ideo omnis homo caluus est, quod ex propositionum partitione manifestius erit hoc modo: propositionum alie sunt uniuersales, ut: omnis homo animal est; alie particulares, ut: quidam homo animal est; alie indefinite, ut: homo animal est. Si ergo uniuersalitas per se ipsam in propositionum terminis ualeret, determinationes uniuersale determinantes addite non fuissent. Cum enim uniuersale sit homo, determinatione apposita exprimitur utrum uniuersaliter, an particulariter in propositione prolatum sit. Determinationes autem sunt: omnis, nullus  et quidam. Cum ergo uniuersale sit homo, nulla determinatione adhibita, cum de eo dixeris: homo philosophus est, nulla necessitas cogit intelligi omnem hominem philosophum esse. Cum enim Socrates philosophus sit, idemque sit homo, uerum erit, cum dixeris: homo philosophus est. Ergo indefinite propositiones que uniuersale subiectum habent, uim continent particularium propositionum. Cum enim dico: homo philosophus est, tale est ac si proponam: quidam homo philosophus est. Et quoniam Rationalis differentia, cum de ea Ratione uti predicatur, uniuersale subiectum sit, erit de ea indefinita propositio, uim particularis continens, ea, que dicuntur: quia rationale est, ratione utitur: quia propositio talis est ac si dicatur: quoddam  rationale ratione utitur. Qui enim dicit: omne quod rationale est, ratione utitur, rem uniuersalem uniuersaliter enuntiauit, et est affirmatio falsa, cuius negatio, id est, nullum rationale ratione utitur, similiter falsa reperitur.

XuI. Amplius: in his que substantialiter predicantur secundum uniuersalem affirmationem et negationem, altera eorum semper uera est, altera falsa; ut, si affirmatio uera sit, negatio inueniatur falsa; et si affirmatio falsa, negatio inueniatur uera, ut: omnis homo animal est, nullus homo animal est; omnis homo lapis est, nullus homo lapis est. Si autem secundum accidens predicatio uniuersaliter fiat, utrasque simul falsas inueniri necesse est, ut: omnis homo philosophus est, nullus homo philosophus  est. Ergo Ratione uti, quoniam uniuersaliter predicatum de Rationali, utrasque enuntiationes, id est affirmationem, et negationem falsas efficit, non substantialiter, sed accidentaliter predicabitur de Rationali. Falsus est enim, qui dicit: omne quod rationale est ratione utitur; cum is qui dormit rationalis sit, et ratione non utatur. Et rursus, quia nullum rationale ratione utitur, cum multi ratione utantur: ergo Ratione uti predicabitur de Rationali non substantialiter, sed accidentaliter, et tanquam differentia accidentalis de substantiali differentia. Sicut enim rationabilitas a ceteris nos separat animalibus, que rationabilia non sunt: ita etiam Ratione uti nos differre facit ab iis animalibus, que ratione non utuntur. Predicabitur quoque Ratione  uti de Rationali secundum naturam indiffinitarum predicationum, que continent particularium non secundum proprietatem determinationum, que subiecti terminis quantitatem demonstrant: neque subiectum rationale uniuersaliter prolatum suscipiet nomen et diffinitionem predicati, quod non fit, nisi in substantialibus predicationibus. Substantiales autem predicationes uoco, que fiunt a generalissimis generibus usque ad specialissimas species, siue indiuidua, siue in substantiis fiant, siue in accidentibus, ut quando animal rationale mortale  de homine predicabitur. Omnis enim diffinitio de ea re predicatur, quam definit. Et cum dico: Dialectica est bene disputandi scientia, hanc diffinitionem  de dialectica predico, et est utraque predicatio substantialis, sicut utraque diffinitio; omnis enim diffinitio a genere incipiens, perque differentias, usque ad speciem, que definit, perueniens, substantialis est

XuII. Et quoniam, ut arbitror, plane demonstratum est quomodo Ratione uti predicetur de Rationali, non necessarium duxi eis respondere, qui tam insulsa predicatione commenti sunt, que in natura predicationum inueniri non possunt. Non enim quia actus, et potestas, et plus sunt, et plus quam sola potestas, ideo Ratione uti, in quo utrumque est, predicabitur de Rationali, ut: ambulat, in quo est actus cum potestate, de ambulabili non dicitur, id est, de sola potestate; sed econtrario non  ambulat, de ambulabili predicetur; nec unus, quia duos precedit, ideo de duobus predicabitur, nec prime substantie de secundis sed secunde de primis predicabuntur.

Descripsi Gerbertus etsi a grauitate sacerdotali remota, non tamen ab imperiali studio aliena, maluique aliis displicere quam uobis non placere cum in hoc, tum in omnibus negotiis imperio uestro dignis. Legetis ergo hec inter uestre matheseos exercitia. An uero digna sacro palatio contulerim, nobilium respondebunt studia. Consulta non tacebit logica, nec iure culpari metuam, si id laborauerim effecisse, quod sacris auribus potuerit placuisse.


FINIS.



GERBERTI POSTMODUM SILuESTRI II PAPAE OPERUM PARS SECUNDA.---DE REBUS ECCLESIASTICIS.





Sermo DE INFORMATIONE EPISCOPORUM.

*

 Si quis, fratres, oraculi reminiscatur quo frugi famulum, de reseruata sibi pecunia quam prerogandam susceperat, increpauit, dicens: Tu dedisses pecuniam meam, et ego ueniens cum usuris exigerem eam ; non iam otiosus auditor collatam sibi diuini muneris gratiam suis tantum usibus reseruabit: sed, cunctis eam communicabilem faciens, copiosius prerogando securius possidebit, ut sibi per hec et plurimis edificationis exhibeat fructum, et uelut decora arbor, pomis referta, non infructuosa probatur occupare terram, dum uiuit, cum et ipsa suis pomis ornatur, et omnes qui ex ea fructum perceperint, saginantur, beato nos etiam Apostolo ad hec eadem inuitante: Nolite querere que uestra sunt, sed que aliorum ; et alibi:  Non quero quod mihi utile, sed quod multis, ut salui fiant . Idcirco nos quibus uerbi Domini credita est dispensatio, et gregem Christi alendum nutriendumque suscepimus: non sine ingentis periculi noxa nos credimus euasuros, si non modo secundum hec [non] uiuamus, sed etiam si minime predicemus. Et licet ad hec predicanda nos retardet uite improbitas, inuitat tamen precepti necessitas. Et ut ue mihi est, si minime predicauero, et si susceptum thesaurum in terra defossum in meo corde diu occultauero, et lucernam diuini uerbi compressam sub modio retentauero, et non super candelabrum propositam cunctorum oculis manifestauero: ita, si claustra humane imperitie per claues illas regni celorum, quas in beato Petro apostolo cuncti suscepimus  sacerdotes, minime reserauero, ut audire per hec merear pro lingue mee modulo: Euge, serue bone et fidelis, quia in paucis fuisti fidelis, super multa te constituam . Unde uerens his increpationibus et suppliciis sub Dei timore pene perculsus, et amore fraterno inuitatus, non iam ad subditum  loquar uulgum, quos iugiter monere soleo: sed ad ipsos iam predicatores uulgi mea conuertam uerba, et meis conseruis, uelut obediens seruus, id est episcopus sacerdotibus, audaciter predicare salutis munia non retardabo. Nec prerogatiuam mihi conscientie, si hec meis consacerdotibus caritatis intuitu prerogem, uindicauero; aut uite perfecte me esse fateor, cum de uita perfecta alios moneo: sed potius cum hec ad illos loqui audeo, simul cum illis que loquor audiam.

Aggrediar iam, diuina ope suffultus, facultate qua ualeo, et, eorum precibus adiutus ad quos noster respicit sermo desideratum iter carpam, et quasi tum in gremio sacerdotum positus ipsos alloquar sacerdotes. Audite me, beatissimi patres, et, si dignum  ducitis, sanctissimi fratres: audite me, stirps leuitica, germen sacerdotale, propago sanctificata, duces et rectores gregis Christi: audite me rogantem pariter et timentem, et commodis communibus sollicite consulentem, et honorem episcopatus demonstrare uolentem: ut, cum honoris eius prerogatiuam monstrauero, merita etiam congrua requiramus. Nec falli possumus in opere, qui cognoscimus ueritatem. Dignum est enim ut dignitas sacerdotalis prius noscatur a nobis, et sic deinde seruetur a nobis, ut psalmographi sententia repellatur a nobis: Homo cum in honore esset, non intellexit; comparatus est iumentis insipientibus, et similis factus est illis .

Honor igitur, fratres, et sublimitas episcopalis  nullis poterit comparationibus equari. Si regum compares infulas et principum diademata, longe erit inferius, quasi plumbi metallum ad auri fulgorem compares; quippe cum uideas regum colla et principum genibus submitti sacerdotum, et exosculatis eorum decretis, orationibus eorum credant se communiri.  Quid iam de plebis multitudine dixerim, cui non solum preferri a Domino meruit, sed ut eam quoque iure tueatur paterno, preceptis imperatum est euangelicis? Sic certe a Domino ad beatum Petrum dictum est: Petre, amas me? et ille: Tu scis, Domine, quia amo te . Et cum hoc tertio fuisset interrogatus, et trina responsione fuisset subsecutus, repetitum est ei a Domino tertio: Pasce oues meas. Quas oues, quem gregem non solum tunc beatus suscepit apostolus, sed et nobiscum eas accepit, et cum illo eas suscipimus omnes. Unde regenda sacerdotibus contraduntur, et merito rectoribus suis subdi dicuntur, quia, euangelico mandato coruscante, uidemus nichilominus esse prefixum: Non est discipulus super magistrum, neque seruus super dominum  suum: sed sufficit discipulo ut sit sicut magister eius, et seruus sicut dominus eius .

Hec uero cuncta, fratres, ideo premisisse nos debetis cognoscere, ut ostenderemus nichil esse in hoc seculo excellentius sacerdotibus, nichil sublimius episcopis reperiri. Ut, cum dignitatem episcopatus demonstramus, episcoporum oculis et digni noscamur quod sumus; et quod sumus professione, actione potius quam nomine demonstremus: ut nomen congruat actioni, et actio respondeat nomini: ne sit nomen inane, et crimen immane; ne sit honor sublimis, et uita penalis; ne sit deifica professio, et illicita actio; ne sit religiosus amictus, et irreligiosus profectus; ne sit gradus excelsus, et deformis excessus; ne habeatur in ecclesia cathedra sublimior, et  conscientia sacerdotis reperiatur multo humilior; ne locutionem simulemus columbinam, et mentem habeamus caninam; ne professionem monstremus ouinam, et feritatem habemus lupinam; ut digne nobis per prophetam respondeatur a Domino: Populus hic labiis me honorat, cor autem eorum longe est a me . Quia, fratres, ut senatorem chlamys monstrat, agricultura rusticum, barbarum arma, nautam remigii peritia, et singulos quosque opifices operis sui qualitas ipsos demonstrat auctores; sic episcopum non nisi episcopalis opera signat, ut ex tempore magis quam professione noscatur, meritis episcopus quam nomine uocitetur; quia ut nichil esse dicimus episcopo excellentius, sic nichil est miserabilius, si de sua uita episcopus periclitetur, si sacerdos  in crimine teneatur, si pontifex uitiorum maculis polluatur. Et ut leuius est de plano corruere, sic qui ex sublimi ceciderit, graue incurrit exitium. Honor quidem coram hominibus episcopalis magnus; sed post lapsum  dolor magnus. In Ecclesia gradus altus; sed, si exinde per negligentiam delabatur, a cunctis miserabiliter denotatur. Magna sublimitas magnam cautelam desiderat; honor grandior grandiori sollicitudine indiget. Cui plus creditur, plus ab illo exigitur, et potentes potenter tormenta patientur; et scienti legem et non facienti, peccatum est illi; et seruus qui nouit uoluntatem Domini, et non facit digna, plagis uapulabit multis.

 Aliud enim ab episcopo requirit Deus, et aliud a presbytero; aliud a diacono, et aliud a clerico, atque aliud a laico: et, licet cunctorum per singula requirat opus, plus tamen ab illo exigetur cui maior est cura commissa; ampliores penas luet cui numerosior regendorum populorum, si neglecta credita est, dispensatio. Et ut ipsius episcopatus modum et formulam nostris consacerdotibus depingamus, apostolica nobis est per omnia regula reuoluenda; quia de eis per singula episcopatus lineamenta distinguit, ne aliqui sacerdotum garruli querelentur commentis se nostris in hoc opere increpatos magis, quam apostolicis sententiis redargutos. Sic enim ad cunctos episcopos beatus ait apostolus: Fidelis sermo , ac si diceret: De quo sum locuturus, ueraciter  dico, ne quis me existimet fuisse mentitum. Si quis episcopatum desiderat, bonum opus desiderat hoc est: Episcopus esse cupis? Magnum est quod ambis; sed opus bonum simul, si amplecteris. Ceterum episcopus esse non poteris, si episcopales actus aspernari uolueris. Et denuo infert, et ait: Oporte episcopum irreprehensibilem esse; irreprehensibilem ait, nempe si reprehenderis, culpe deformitati subderis. Et profecto culpa ad reatum trahit, reatui pene subditus pene seruituti obnoxius erit, seruituti obnoxius libertatem amittit. Ecce que euenit libertas episcopalis, per hos gradus quos diximus criminales. Sed ut reprehendi non possis, irreprehensibiles per omnia actus custodi. Post hec addit: Unius uxoris uirum. Si ad litteram respicias, bigamiam  condemnat, ne secundos nouerit concubitus, qui episcopatus gradum consequi desiderat. Si uero allegoricis sentiatur sensibus, inhibet episcopo duas habere uxores, id est, ne post catholicum dogma, sensum hereticum sumat; sed Christiane tantum sinceritatis sibi associet fidem, ut unius uxoris tantum, id est, Ecclesie, uir, episcopus appelletur. Sequitur: Sobrium. Sobrium ait, hoc est non uino tantum, sed moribus parcum, ut ne uino amplius indulgeat, et mente sobrius gaudeat; qui si hoc non facit, episcopus non erit. Et adiungens sequentia ait: Prudentem . Prudentiam quippe non mundialem, de qua dicitur quod stultitia sit apud Deum; sed spiritualem, id est, que et opere circumspecta sit et uerbo perita, ut sit astutus sicut serpens  et simplex sicut columba; qui si talis non est, episcopus non est. Et denuo infert: Ornatum. Si ad superficiem tantum littere attendamus, non aliud sacerdotis, quam amictum queremus clariorem uerbi gratia, castorinas queremus aut sericas uestes: et ille inter episcopos se credet sanctiorem, qui indumentum [l., uestem] habuerit clariorem. Sed sanctus Apostolus taliter se intelligi non uult, qui non carne episcopum sed mente ornare desiderat, ut ille sacerdos placeat Deo qui animam habuerit compositam Deo. Qui uero hec non facit, episcopus non erit; et iniusti infamiam incurrit, qui sanctum Apostolum contemnit. Et post hec addit: Hospitalem; ut humanitatis intuitu hospitio recipiat  non habentem hospitium, et egenum sine tecto in domum inducat suam; nec solum consumat dona Christi, que ei largita est bonitas Christi. Docibilem, id est si polleat sapientia, ut non solum creditum sibi populum sufficienter edoceat, sed et cunctarum queat heresum contradictiones repellere, ne sua imperitia imperitos minime doceat, et huiusmodi eueniat quod scriptum est: Cecus ceco si ducatum prebeat, ambo in foueam cadunt . Qui uero talem se, ut diximus, ignorat, sacerdotium minime appetat, ne locum alterius adimat, qui fulgore sue sapientie cunctos collustrare poterat. Item ait: Non uinolentum, hoc est non multo uino deditum, ut sic potet episcopus ut utrum biberit ignoretur, ne post largam potationem muliebri  delectetur libidine, quia per uinum, sicut ait Apostolus, omnis enutritur luxuria. Qui si hec non potest, episcopus esse non potest. Demum subsequitur dicens: Non percussorem, sed modestum, id est manus improbas ad cedem non habeat, et suspicionibus prauis minime percutiat conscientias aliorum, ne dum petulans inuenitur, ad cedem athleta magis quam episcopus iudicetur. Sed e diuerso illatas ab aliis patienter ferat iniurias, ut mentis modestiam tranquillam monstret infirma patientia. Iterum dicit: Non litigiosum, id est linguam ad conuicium non relaxet, ut qui Dei laudes personat, et diuina sacrificia libat, litium uenena non proferat; quia non potest ex sacerdotis ore benedici Deus, et homo maledici, qui imaginem Dei noscitur possidere, nec  mala sibi et bona ullatenus poterunt conuenire. Qui si hec non agit, episcopus non erit. Et subsequitur deinceps: Non cupidum, hoc est, ne lucri cupidine in aliquo episcopus superetur, et turpis lucri gratia delicti factus obnoxius, radicem malorum omnium enutriat auaritiam, qui, stipendiis tantum contentus Ecclesie, penitus non ambiat que intelligit esse superflua; sed, ea ipsa potius pauperibus Christi impertiens, celorum sibi comparet regna. Et connectit deinceps consequentia, et ait: Sue domui bene prepositum, filios habentem subditos cum omni castitate. Domui, inquit, sue bene preesse, scilicet ut corporis sui domum imperioso iure contineat; nec subdatur ipse a corpore, et in habenas luxurie infrenis nequaquam feratur et in preceps, ut suos  possit filios castitatis exemplo ad pudicitie regulam gubernare. Qui si hec non egerit, episcopus dici non poterit. Deinde dicit: Si quis domui sue preesse nescit, quomodo Ecclesie Dei diligentiam habebit? hoc est, nempe quod superius diximus, qui cordis sui domum excolere non ualet, quomodo plurimorum adhibebit diligentiam? et qui peccati trabem ex suo non potest eruere oculo, ex cuius oculo festucam submouebit? Qui hoc non agit, episcopus non erit. Item sequitur, et ait: Non neophytum, hoc est, qui nuper ad fidem ex gentilitate uenit, aut ex militia seculi clericali officio est sociatus, non passim sacerdotii accipiat gradum, ne elatus in superbiam et in laqueum incidat diaboli; quia quod longo tempore  minime didicit, in paruo tempore seruare minime poterit, sed lapsus et inscius iudicium suscipiet, quod meruit suscipere superbiens diabolus. Et concludens regulam et episcopalem formam, ad extremum incidit, dicens: Oportet illum et testimonium habere bonum ab his qui foris sunt; id est, hereticis et schismaticis, qui extra sanctam Ecclesiam conuenticula profana faciunt, apud quos tamen Apostolus testimonium dicit habere bonum de immaculata et sancta uita episcopum, . . . unde occasionem accipiant obtrectandi, et infamare incipiant religionis sancte catholicum dogma. Qui talis esse non poterit, episcopus quomodo esse poterit?

Ut reor, in hoc opere nos a grandi fenore persensimus liberatos, cum nos, non nostra contra episcopos,  sed Apostoli opposuimus testimonia, ne uelut nubes . . . Cum uero auctoritas nobis per singula sancti arriserit Apostoli, apostolorum potius, si ausi sunt, quam nos reprehendere audeant.

Coarctet nos licet libelli prolixitas properare ad finem, sollicitudo tamen fraterni retardat amoris, illorum precipue sacerdotum qui, mentis torpore hebetati, diffamant sacerdotalem honorem; et qui nouam prodigaliter regulam hac tempestate reperisse deflentur: et Giezi leprosi et Simonis magi sectantes exemplum, gratiam Spiritus sancti cemerunt pretio, et distraxerunt, nequaquam timentes, cum honorem cemerint sacerdotii, a beato se Petro apostolo cum Simone fuisse damnatos: Pecunia tecum sit in perditionem, qui donum sancti Spiritus sperasti te pretio  possidere; et lepram cum Giezi a sancto se suscepisse Eliseo, cum gradum item sacerdotii pretio estimant distrahendum. Et si, cum ualidioribus morbis capite uitiato, reliquum necesse est corpus inundatione superioris morbi lethaliter irrigari: ita et isti qui caput uidentur esse Ecclesie, morbo pestifero fraternum uitiant corpus, ut nichil ex totius corporis compage insauciatum possit euadere quod negligentum sacerdotum uitiositatis non inficeret uirus. Et uideas in Ecclesia passim sacerdotes, quos non merita, sed pecunie prouexerunt, nugacem et indoctum, sacerdotalem arripuisse gradum: quos si percunctari fideliter uelis quis eos prefecerit sacerdotes, respondent mox et dicunt: Ab archiepiscopo sum nuper ordinatus episcopus, centumque  solidos dedi ut episcopalem gradum mihi conferret; quos si minime dedissem, hodie episcopus non fuissem. Unde melius est mihi aurum de locello minuere, quam tantum sacerdotium perdere. Aurum dedi, et episcopatum accepi; quod tamen, si feliciter uiuo, recepturum illico non diffido. Ordino presbyterum, et accipio aurum; facio diaconem, et accipio argenti multitudinem, et de aliis nichilominus ordinibus singulis, et de abbatibus benedicendis et ecclesiis, pecunie questus profligare confido. Ecce aurum quod dedi, in meo locello illibatum habeo.

Respondeo ego: Nempe hoc est quod de te doleo, quia archiepiscopus carnaliter te episcopum fecit. Pecunia spiritualiter leprosum ordinauit; pecuniam  dedisti, Dei gratiam comparare estimasti, et per hoc lepram ipsam suscepisti. Item pecuniam accepisti, et Dei gratiam pretio distrahere non timuisti; simul etiam lepram tradidisti, et commercium miserabile in animarum exitio peregisti. Abbatem propter denarios super monachos ordinasti, et leprosum hominem in mortem monachorum exaltasti. Et nescii homines in ordinationibus clamant uestris: Dignus et iustus est; et conscientia misera clamat: Indignus et iniustus est. Pronuntiat talis episcopus: Pax uobiscum, et ipse interius pacem non habet secum. Oculis carnalibus uidetur episcopus magnus, et diuinis obtutibus leprosus est maximus. Per pecuniam indebitum ordinem acquisiuit, et Deum in interiore homine perdidit. Caro dignitatem suscipit,  et anima honestatem perdit. Caro ancilla facta est domina, et anima domina facta et famula; hec minor dominatur populis, et illa superior seruit demoniis. Carni sacerdotium comparauit, et anime detrimentum parauit. Et quid proderit huiusmodi homini, si totum mundum lucretur et anime sue detrimentum patiatur? Quod dedisti cum ordinareris, aurum fuit; et quod perdidisti, anima fuit. Cum ordinares alium, quod accepisti, pecunia fuit; et quod dedisti, lepra fuit. Hec sunt mercimonia uestra, que egistis in pernicie uestra.

Interrogo tamen paulisper fratrem cepiscopum, quia episcopus sum, et cum episcopo loquor. Dic mihi, frater episcope, cum dares pecuniam, quid accepisti?---Quid? inquit. Gratiam episcopalem.---Et  hec gratia cur tali uocabulo nuncupatur?---Cur? inquit. Ut reor, ab eo quod gratis datur, et ideo gratia uocitatur.---Et si gratia gratis datur, et auro non estimatur, cur a te pecunia comparatur?---Sed non mihi, ais, daretur, si nummis non emeretur; nec episcopus ordinarer, si minime pecuniam darem.---Ut apparet ex responsionibus tuis, gratiam, cum ordinareris, non suscepisti, quia gratuito eam non meruisti; et si gratiam, frater, non accepisti, quomodo episcopus effici potuisti? Si ad discipulos a Domino dicitur: Gratis accepistis, gratis date , cur gratuitam gratiam estimasti te pretio possidere? Ut uideo, et aurum, cum dares, perdidisti, et sanctam gratiam minime acquisisti.

Adhuc semel adiiciens, fratrem perquiro episcopum,  ne quid nos de approbamentis ueridicis pretermisisse uideamur: Quis dat, frater episcope, gratiam episcopalem? Deus, an homo?---Sine dubio Deus, sed tamen per hominem. Homo imponit manum, et Deus largitur gratiam; sacerdos Deo seruit supplici dextra, Deus benedicit potenti dextera; episcopus initiat ordinem, et Deus tribuit dignitatem.---O iustitia! o equitas! si homini pecunia datur, qui nichil in ordine plus operatur, nisi solum seruitium quod ei conceditur; cur Deo totum negatur, qui ipsum ordinem tibi largitur? Iustumne tibi uidetur ut seruus honoretur, Deus iniuriam patiatur; et iniuste sacerdos accipiat pecuniam, et Deus patiatur ab homine iniuriam? Sed quia pro concesso  ordine Deus a te nichil exspectat, cur a te sacerdos pecuniam impudenter exspectat? Deus homini concedere uoluit gratis, et episcopus rapax pecuniam ab homine expetit! Gratis ei Deus ut benignus donauit, sacerdos ut malignus eum captiuauit! Quid enim habes quod non acccepisti? Si autem accepisti, quid gloriaris, quasi non acceperis?

Ecce ad que mala deuoluitur deificus ordo. Ecce ad que sunt probra prolapsi, qui audire meruerunt a Iudice mundi: uos estis lux mundi . Ecce quibus subiiciuntur gentes, quibus a Domino dictum est: uos estis sal terre . Si lux es Ecclesie a Domino constitutus, ut imperitie tenebras predicationis tue eloquio rutilante conscientiarum tenebras illumines, cur ipse tenebris palpabilibus  teneris obstrictus per supra memoratos excessus? Et non solum quia hec agis, ipse digne peris, et insuper alios tecum indigne perdis. Salis etiam si meruisti possidere saporem, ut insipientium queas arua condire, cur infatuatus tali dedecore uitiorum immundis te suibus conculcandum prebes, ut nec alios nec te ipsum post hec condire possis? Oculorum etiam in corpore officium, id est in Ecclesia, uoluptuarius appetisti, ut reliquum per te corpus ducatum lucis haberet; et nunc, quia lippitudine in caligine uitiorum obtenebratus[es], nec ipse lucem prebes, et aliis lucem adimis. De quibus oculis in Euangelio dicitur: Si oculus tuus simplex fuerit, totum corpus tuum lucidum erit; id est, si episcopus, qui lumen promeruit preesse in  corpore, simplicitatis innocentia decoratur, omnis Ecclesia splendore radiabitur lucis. Si autem oculus tuus nequam est, totum corpus tuum tenebrosum erit; id est, si episcopus, qui uidebatur corpori subdito lucem prehere, obnubiletur nequitie cecitate, quid cetera facient membra, quibus lux adempta est oculorum? id est, quid secularis factura est multitudo, cum uoluptatibus illicitis et actionibus uetitis ad similem facinorum uoraginem episcopus multitudinem prouocauerit, ut nullum iam illicitum uideatur quod ab episcopo quasi licitum perpetratur? Sed ipsum credunt magis cuncti laudabile, quidquid episcopus habuerit delectabile; nec quisquam agere timeat, quod agere pontifex minime dubitat.

Nomen quo censeris, te ipsum arguit. Episcopus  enim a cunctis indubitanter uocaris; et quid aliud episcopus, quam superinspector exponitur? Cum in Ecclesie solio editiore cunctos merito respicis, et cunctorum in te respiciunt oculi, ut des illis escam in tempore opportuno: cur uelut tetrum te speculum uniuersorum obtutibus monstras, ne possint obscuritate tua se exornare?

Sufficiat huc usque nostris consacerdotibus paululum dilatasse sermonem in quo eorum excellentiam simul et casum monstrauimus, ne, confidentes in sublimitate honorum, minime requirerent perfectionem morum, et non crederent se sacerdotes, si nomine tantum et non opere uocarentur. Et, quanquam sciam in hac discretione plurimos mihi sacerdotes,  qui hec amplecti negligunt, infideliter detracturos, credo tamen pluriores, qui hec obnituntur assequi, fideliter oraturos. Sed sicut lacerationibus obtrectatorum minime pregrauamur, sic probatorum uirorum orationibus adiuuamur. Age iam nunc, sanctificus Spiritus, qui nos in hoc opere diuinis  inspirationibus adiuuasti, sacerdotes cuncto adiuues, ut faciant que in hoc opusculo ipse iussisti, ut eis merito tribuas celorum regna que promisisti, qui cum Patre et Filio unigenito in trinitate et unitate uiuis et regnas Deus per omnia secula seculorum. Amen.



GERBERTI POSTMODUM SILuESTRI II PAPAE LIBELLUS DE CORPORE ET SANGUINE DOMINI, Suo auctori primum restitutus ex cod. celeberrimi monasterii Gottwicensis in Austria, ord. S. Bened. a R. D. P. Hieronymo Pezio, Benedictino Mellicensi.






R. P. PEZII MONITUM.


Dudum hoc opusculum tanquam anonymi editum fuit ab erudito uiro Cellotio, de cuius genuino auctore acturus doctissimus Mabillonius in prefationis Seculi Iu. Bened. parte altera, § 3, ita disserit: »Etsi anonymus iste ingenio plane mediocri et uulgari eruditione preditus fuerit, fatendum est tamen ipsius testimonium non parum ualere ad illustrandas seculi noni ac decimi controuersias, maxime si seculo decimo, ut quibusdam uisum est, eum uixisse constet. Auctor enim iste, qui Anonymus Cellotianus uulgo appellatur, propterea quod ab erudito Cellotio uulgatus primum est in Appendice ad Historiam Gothescalci, quatuor potissimum docet de his controuersiis: Primum Rabanum Moguntinun archiepiscopum, et Ratramnum scripsisse aduersus Paschasii sententiam, asserentis, in Eucaristia idem esse corpus quod natum est de Maria uirgine, quod etiam Anonymus iste impugnat; secundum, Stercorariorum auctores esse Heribaldum Antissiodorensem episcopum, qui rem turpiter proposuit Rabano, et Rabanum ipsum, qui turpius assumit et turpissime conclusit. Quos etiam auctor refutare conatur; tertium, hoc commentum reuixisse tempore ipsius Anonymi; quartum, uere Christi corpus et sanguinem nichilominus in Eucaristia contineri.« Subdit Mabillonius: »Hec quanti momenti sint, nemo non uidet; ac proinde aliquod opere pretium fore putaui si, antequam agam de Paschasii aduersariis, huius Anonymi nomen etatemque  significem.« Tum num. 47 et 48, qua coniecturis, qua Gemblacensis codicis, qui quingentorum annorum sit, fide ostendit, Herigerum abbatem Laubiensem libri Cellotiani auctorem esse. Qua diligentissima perquisitione quantum sibi Mabillonius apud omnes doctos uiros applausum conciliauerit, uulgo notissimum est. Ast nequaquam omnis res confecta est. Siue enim Mabillonii coniecturas, siue citatos codices respiciamus, eque nobis fortia in contrarium argumenta occurrunt. Nam ad illas quod attinet, fatemur ex Chronici Laubiensis continuatore, Sigeberto Gemblacensi, et Gerardo Silue Maioris abbate certum esse, ab Herigero Laubiensi abbate opus quoddam De corpore et sanguine Domini compositum fuisse. uerum cum id Gerardus abbas Epistolam quamdam disserte nuncupet, in Anonymo autem Cellotiano nullum penitus epistole uestigium deprehendatur, causa nulla est cur huius opusculum Herigero tribuatur. Porro codici Gemblacensi, qui nomen Herigeri ostentat, opponimus eiusdem etatis insignem codicem Gottwicensem, in quo preter librum Ratramni De corp. Domini Anonymi libellus sub Gerberti nomine, minio distinctissime a prima manu picto, comparet. Et uero nulli dubitamus quin uiri eruditi in nostram potius quam in Mabillonii sententiam concessuri sint. Qui audaculum stylum Gerberti eiusque ingenium dialecticis et mathematicis disciplinis imbutum norunt, etiamsi nullus codex suffragaretur, eis eadem suspicio uel ex ipso opusculo posset incidere. Id quod etiam in causa fuit quod Gerberti libello De corpore et sanguine Domini, mox aliud eiusdem opusculum de Rationali et Ratione uti ex Tegernseensi sexcentorum annorum codice subiunxerimus, quod etsi de se leuis momenti uideatur, ad ferendum tamen de uno utriusque opusculi auctore iudicium perquam commodum est. Idem in utroque stylus, eadem breuitas et in disputando confidentia, idem dialectica schemata struendi artificium, etc. Que si cum Gottwicensis codicis fide coniungantur, uix dubio locum relinquunt quin genuinus Cellotiani opusculi auctor Gerbertus, qui seculo decimo eruditionis laude sibi uiam ad Romanum pontificatum strauit, nequaquam uero Herigerus, Laubiensis in Belgio monasterii abbas sit.





GERBERTUS DE CORPORE ET SANGUINE DOMINI. *

 I. Sicut ante nos dixit quidam sapiens, cuius sententiam probamus, licet nomen ignoremus: Intuentes, inquiens, Apostoli sententiam, qua dicitur: Quia »animalis homo non percipit ea, que sunt Spiritus Dei,« hesitamus uehementer, ne minus spiritualiter uiuentes, cum de spiritualibus responsa paramus, qualia forte nec dum percepimus, in lapidem offensionis et petram scandali incidamus. Sed iterum cum internum aspectum ad eum dirigimus, qui dixit: »Aperi os tuum, et ego adimplebo illud , fidei integritate manente, prouocamur respondere, de quo dignum est non tacere, de mysterio uidelicet corporis et sanguinis Domini; dicentibus quibusdam idem esse quod sumitur de altari, quod et illud quod est ex uirgine natum;  aliis autem negantibus, et dicentibus aliud esse; quibusdam etiam diabolica inspiratione blasphemantibus, secessui obnoxium fore. Super quibus periculosum esset aliquid respondere, sed magis aures obturare, nisi periculosius foret, eos talia proposuisse; quia hoc est pro lacte ab uberibus butyrum aut sanguinem elicere. »Mel, inquit Sapientia, inuenisti? Comede, quantum sufficit .« Et: »Nimius noli scrutator esse maiestatis, nea gloria opprimaris .« Et his quidem, qui dixerunt, secessui obnoxium  id est, Heribaldo Antisiodorensi episcopo, qui turpiter proposuit, et Rabano Mogontino, qui turpius assumpsit, turpissime uero conclusit,  suus ad respondendum locus seruetur. Propter eos autem qui idem quod natum ex uirgine, aut aliud dixerunt esse, diuerse sanctorum Patrum ponantur sententie: que eis quidem uidentur diuerse, sed possent sufficere si ad plenum et discrete essent intellecte. Dico autem Paschasium Ratpertum Corbeiensem abbatem, qui rogatus, incertum an prouocatus, scripsit de eadem re libellum ad centum fere capitula satis utilem: quem cum resperserit multa multorum auctoritate Patrum, ponit ex nomine S. Ambrosii, »quod non alia plane sit caro que sumitur de altari, quam que nata est de Maria uirgine, et passa in cruce, et que surrexit de sepulcro, queque pro mundi uita adhuc hodie offeratur.« Contra quem satis argumentantur  et Rabanus in epistola ad Egilonem abbatem, et Ratramnus quidam in libro composito ad Carolum regem, dicentes esse aliam; uel testimonio Hieronymi, qui dicit, dupliciter dici corpus Domini; uel auctoritate S. Augustini, qui dicit tripliciter dici. Et quia contendunt in libris Ambrosii non ita ad litteram inueniri, ponamus non solum  eius immutabiliter dicta; sed et beatorum Augustini et Hieronymi, et ceterorum, ut sunt inuenta: ut, his diligenter perspectis, cui Deus, aut per quem dignatus fuerit aperire, pateat et tantos uiros non dissentire, et in catholica Ecclesia unum et idem debere omnes sapere, et schisma non esse. uerum cum ad eos uenerimus qui moderno tempore his contentionibus non timuerunt inseruire, et ob hoc nichil dignum meruerunt diffinire, nec posteritati uenture potuerunt satisfacere, illud beati Hilarii  non dubitemus inculcare: »Non est, inquit, humano, aut seculi sensu in Dei rebus loquendum; neque per uiolentiam aut imprudentem predicationem celestium dictorum sanitati aliene atque impie intelligentie extorquenda peruersitas  est. Que scripta sunt, legamus: et que legerimus, intelligamus; tunc perfecte fidei fungemur officio.« Hec contra eos, qui putant Christum categorizasse, ubi ait: Omne quod in os, et reliqua. uel contra eos, qui dogmatizant, quidquid de corpore Domini dicitur, uel in ueritate, uel in figura, ac per hoc in umbra dici. Sed de his posterius. Nunc ut sese habent sanctorum Patrum dicta, immutabiliter ponamus.

II. Ambrosius, in lib. De sacramentis: »Ista esca, inquit, quam accipis: iste panis uiuus, qui de celo descendit, uite eterne substantiam subministrat: et quicunque manducauerit hunc, non morietur in eternum, et corpus Christi est.« Item: »Liquet  igitur quod preter nature ordinem uirgo generauit, et hoc, quod conficimus, corpus ex uirgine est. Quid hic queris nature ordinem in Christi corpore, cum preter naturam sit ipse Dominus iehsu partus ex uirgine? uera utique caro Christi que crucifixa est, que sepulta est; uere ergo carnis illius sacramentum est.« Item: »Sicut uerus est Dei Filius Dominus noster iehsu Christus, non quemadmodum homines per gratiam, sed quasi Filius ex substantia Patris; ita uera caro, sicut ipse dixit, quam accipimus, et uerus est potus.« Leo papa: »Sic sacre mense communicare debetis, ut nichil prorsus de ueritate corporis Christi et sanguinis ambigatis.« Augustinus: »Suscepit Christus de terra terram  et de carne Marie carnem  suscepit; et quia in ipsa carne ambulauit, ipsam carnem nobis manducandam ad salutem dedit.« Basilius: »O miraculum! o Dei in nos beneuolentia! qui sursum sedet ad dexteram Patris, sacrificii tamen tempore hominum manibus continetur, traditurque lambere cupientibus eum, et cum benedictione complecti, fitque hoc totum sub oculis humanis.«  Item ipse: »Cum, inquit, sacerdos etiam sanctum Spiritum aduocauerit, et reuerendam illam immolauerit hostiam, communemque Dominum subinde contigerit,« et reliqua. Gregorius: »Christus resurgens a mortuis, iam, licet non moritur, et mors illi ultra non dominabitur, tamen, in seipso immortaliter atque incorruptibiliter uiuens, pro nobis iterum in hoc mysterio sacre oblationis immolatur.« Hec ideo hic posita sunt, si forte per ea simplicitas Paschasii Ratberti possit excusari, unde maxime ab loquentibus [f. obloquentibus] Rabano et Ratrammo [Cod., Ratmanno] uidetur suggillari, uidelicet quia dixerat eamdem esse carnem, que de altari sumitur, et uirgine generatur, et quia quotidie adhuc pro mundi salute immoletur. Quia, licet nobis nichil  placeat gratius et iucundius quam quod de hoc mysterio ualet dici sublimius; tamen quod oblocutores eius econtrario asserant quod non sit eadem, breuiter ponamus.

III. Hieronymus: »Dupliciter, inquit, sanguis Christi et caro intelligitur; uel spiritalis illa atque diuina, de qua ipse dicit: »Caro mea uere est cibus, »et sanguis meus uerus est potus;« uel caro que crucifixa est, et sanguis qui militis effusus est lancea.« Augustinus autem scribens corpus Christi tripliciter dici, id est Ecclesiam, qui Christi corpus sumus, et illud mysticum, quod ex substantia panis et uini per Spiritum sanctum consecratur, subintulit, dicens: »Ceterum illud corpus, quod natum est ex Maria uirgine, in quo illud corpus transfertur, quod  pependit in cruce, sepultum est in sepulcro, resurrexit a mortuis, penetrauit celos, et pontifex factus in eternum, quotidie interpellat pro nobis. Ad quem, si recte communicamus, mentem dirigimus; ut ex ipso, et ab ipso, nos corpus eius, carnem eius, illo manente integro, sumanus: que nimirum ipsa caro est, et fructus ipsius carnis, ut idem semper maneat, et uniuersos qui sunt in corpore pascat.« Fulgentius: »Firmissime tene, et nullatenus dubites, ipsum unigenitum Deum uerbum carnem factum, se pro nobis obtulisse sacrificium et hostiam Deo in odorem suauitatis: cui cum Patre et Spiritu sancto a patriarchis, a prophetis et sacerdotibus tempore ueteris Testamenti animalia sacrificabantur: et cui nunc, id est, tempore Noui Testamenti,  cum Patre et Spiritu sancto, cum quibus illi est una diuinitas, sacrificium panis et uini in fide et caritate sancta Ecclesia catholica per uniuersum orbem terre offerre non cessat. In illis enim carnalibus uictimis significatio fuit carnis Christi, quam pro peccatis nostris ipse sine peccato fuerat oblaturus, et sanguis, quem erat effusurus in remissionem peccatorum nostrorum. In isto autem sacrificio gratiarum actio atque commemoratio est carnis Christi, quam pro nobis obtulit, et sanguinis quem pro nobis idem Deus effudit. De quo beatus Paulus apostolus dicit in Actibus apostolorum: »Attendite uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit  sanguine suo.« In illis ergo sacrificiis, quid nobis esset donandum, figurate significabatur; in hoc autem sacrificio, quid nobis iam donandum sit, euidenter ostenditur.« Eusebius: »Quia Christus corpus assumptum ablaturus erat ex oculis nostris, et sideribus illaturus; necessarium erat ut nobis in hac die sacramentum corporis et sanguinis consecraret, ut coleretur iugiter per mysterium, quod semel offerebatur in pretium; ut, quia quotidiana et indefessa currebat pro hominum salute redemptio, perpetuo etiam esset redemptionis oblatio, et perennis illa uictima uiueret in memoria, et semper presens esset in gratia. uere unica et perfecta hostia, fide estimanda, non specie: nec exterioris hominis censenda uisu, sed interioris affectu. Unde  merito celestis confirmat auctoritas quia »caro mea uere est cibus, et sanguis meus uere est potus.« Recedat ergo omne infidelitatis ambiguum: quandoquidem qui auctor est muneris, ipse etiam testis est ueritatis.«

Iu. Poteramus et aliorum, tam antiquorum quam et modernorum, sed et ipsius Ambrosii dicta his consentanea ponere, nisi putaremus hec posse sufficere, uidelicet hec dici figurate, et tamen corpus Christi esse in ueritate. Sed hec non intelligentes nec ad liquidum discernere ualentes, sed potius maiorem minus capacibus errorem immittentes, non attendentes quod supra dixit Hilarius: »Non humano est aut seculi sensu in Dei rebus loquendum,« argumentantur: aut omnino figuratum, et nichil ueritatis  in hoc mysterio constare; aut si ueritas sit, iam figuram non esse. Sed Paschasius Radbertus sicut et alia multa in eodem libro ultra humanam estimationem utiliter tractat; ita et huic sophismati fortiter obuiat dicens: »Figuram non semper umbram esse, et iure simul hoc mysterium et figura et ueritate dici posse.« Quod si quis plenius uoluerit scire, de eius uolumine, plena fultum auctoritate poterit mutuare. Nos autem non alta sapientes, sed humilibus consentientes , simpliciter fateamur quia figura est, dum panis et uinum extra uidetur; ueritas autem, dum corpus et sanguis Christi in ueritate interius creditur. Et quemadmodum quidam sapiens moderno tempore dixit: »Sicut omnia in Christo uera credimus, ueram uidelicet  diuinitatem et ueram humanitatem, uerum uerbum et ueram carnem, uerum Deum et uerum hominem: ita in mysterio corporis et sanguinis eius, quod uirtute celestis benedictionis et uerbi diuini in id quod non erat consecratur, nichil falsum, nichil friuolum, nichil infidum sentiamus.« Sed quid ad nostram tantilitatem de tantorum, quorum prelibata sunt dicta, uirorum discrepantia, sed uidentibus consentanea diiudicare? At forte omnipotens Deus, et nostre humilitatis conscius, et magis fidelium suorum, non impie dubitantium, saluti et hesitationi sanande prouidus, dignabitur patefacere per nostre inquisitionis munus, ut et tante utilitatis, que in eodem libro est, propter unum uerbum non  depereat fructus: et beati Ambrosii, cuius pre ceteris libri indigent expositore  ipsius, inquam, auctoritas palmam digna sit obtinere.

u. Cyrillus; »Necessarie igitur et hoc adiicimus, annuntiantes, secundum carnem mortem unigeniti Filii Dei, id est Iesu Christi, et resurrectionem eius, et in celos ascensionem pariter confitentes, incruentam celebramus in Ecclesiis sacrificii seruitutem. Sic etiam ad mysticas benedictiones accedimus, et sanctificamur participes sacri corporis et sanguinis pretiosi Christi, omnium nostrorum redemptionis effecti: non communem carnem percipientes  nec ut uiri sanctificati et uerbo coniuncti secundum dignitatis unitatem, aut sicut  diuinam possidentis habitationem; sed uere uiuificatricem, et ipsius uerbi propriam factam. uita enim naturaliter ut Deus existens, quia proprie carni adiunctus est, uiuificatricem eam esse professus est. Et ideo, quamuis dicat ad nos: »Amen, amen dico uobis, nisi manducaueritis carnem Filii hominis, et biberitis eius sanguinem,« non tamen eam ut hominis unius ex nobis estimare debemus , sed ut uere propriam eius factam, qui propter nos Filius hominis est factus, et uocatus.« Magna auctoritas tanti uiri, qua et carnem Christi uere uiuificatricem esse dixit, et ipsius uerbi propriam factam, et uitam ut Deum naturaliter existentem. Huius itaque tanti uiri auctoritate soluitur  ambiguum omne quod beatus Ambrosius dimisit in subauditione, naturaliter scilicet carnem Christi, que sumitur de altari, eamdem fore, que nata est de uirgine. Et idcirco, siue secundum Hieronymum dupliciter, siue secundum Augustinum dicatur corpus Christi tripliciter, specialiter debeat dici, cum sit naturaliter unum. Unde et Augustinus: »Ut ex ipso, inquit, et ab ipso nos, corpus eius, carnem ipsius, illo manente integro, sumamus.« Quam bene facta distinctio! quod ita construitur: Ut nos, inquit, qui sumus corpus Christi, id est Ecclesia, ab ipso, qui natus est de uirgine Maria ex ipso; id est, carnem eius, que consecratur in altari, illo manente integro, sumamus. Ut autem certius demonstraret idem beatus Cyrillus hanc triplicem  secundum Augustinum discretionem, specialiter dictam, naturaliter esse unam: »Non, inquit, ut uiri sanctificati et uerbo coniuncti secundum dignitatis unitatem, aut sicut diuinam possidentis habitationem; sed uere uiuificatricem, et ipsius uerbi propriam factam.« Ariani enim, qui negabant unam Patris et Filii substantiam, illud, quod ipse Filius dicit: Ego et Pater unum sumus , asserebant, intelligendum ex concordia uoluntatis; quos manifestius confutat Hilarius, uere Romanorum Lucifer: quod ad intelligendum, quod Cyrillus dixerat, ualet multipliciter.

uI. Hilarius : »Eos,« inquit, »nunc, qui inter Patrem et Filium uoluntatem ingerunt  unitam, interrogo, utrumne per nature ueritatem hodie Christus in nobis sit, an per concordiam uoluntatis? Si enim uere uerbum caro factum est, et uere nos uerbum carnem factum cibo Dominico suminus, quomodo non naturaliter manere in nobis existimandus est, qui et naturam carnis nostre iam inseparabilem sibi, homo natus assumpsit, et naturam carnis sue ad naturam eternitatis sub sacramento nobis communicande carnis admiscuit? Ita enim in Deo omnes sumus: quia et in Christo Pater est, et Christus in nobis est. Quisquis ergo naturaliter Patrem in Christo negabit, neget prius, non naturaliter uel se in Christo, uel sibi Christum non esse; quia in Christo Pater, et Christus in nobis, unum in his esse nos faciunt. Si uere igitur carnem  corporis nostri Christus assumpsit, et uere homo ille, qui ex Maria natus fuit, Christus est, nosque uere sub mysterio carnem corporis sui sumimus, et per hoc unum crimus , quomodo uoluntatis unitas asseritur, cum naturalis per sacramentum proprietas perfecte sacramentum sit unitatis? Ipse enim ait: »Caro mea uere est esca, et sanguis meus uere est potus. Qui edit carnem meam et bibit sanguinem meum, in me manet et ego in eo.« De ueritate carnis et sanguinis non est relictus ambigendi locus. Nunc enim, et professione ipsius Domini et fide nostra, uere caro est et uere sanguis est; et hec accepta atque hausta id efficiunt, ut nos in Christo, et Christus in nobis sit. Anne hoc ueritas non est? contingat plane his  uerum non esse, qui Christum Iesum uerum esse Deum denegant. Est ergo in nobis ipse per carnem, et sumus in eo, dum secum hoc, quod nos sumus, in Deo est.« Item post pauca: »Hec ergo uite nostre causa est, quod in nobis carnalibus per carnem Christum manentem habemus, uicturis nobis per eum ea conditione qua uiuit ille per Patrem. Si nos ergo naturaliter secundum carnem per eum uiuimus, id est, naturam carnis sue sumus adepti, quomodo non naturaliter secundum spiritum in se Patrem habeat, cum uiuat ipse per Patrem?«

uII. Hic uidendum quomodo per id etiam quod hereticis erat indubitatum, uoluerit arguere quod erat dubium. Dubitabatur ab eis de unica Patris et Filii substantia; quia quod dictum est: »Ego et Pater  unum sumus ,« moliebantur ad unanimitatis referre consensum, ut unitas solum esset uoluntatis, non nature; sicut »multitudinis credentium erat cor unum et anima una .« Indubitatum uero erat quod uere uerbum caro factum fuerat. Nihilominus, quia Deus naturam carnis nostre inseparabilem sibi homo natus assumpsit, et naturam carnis sue ad naturam eternitatis sub sacramento hoc nobis communicande carnis admiscuit, ac per hoc nos in Christo unum corpus efficimur; et ideo per hoc omnes in Deo Patre et Filio unum sumus; quia Pater in Christo, et Christus in nobis esse probatur, uideamus distinctionem. Christus naturam nostre carnis assumpsit, cum de uirgine  natus homo processit. Ecce caro de uirgine! sub sacramento communicande carnis. Ecce quod sumitur de altari! Ad naturam eternitatis nos uniuit. Ecce corpus nostrum, quod est Ecclesia! Iam credo patere, quod beatus Ambrosius dixerat, tandem esse, ut subaudiatur naturaliter. Et Augustinus, Hieronymus et Fulgentius: aliud esse, ut subaudiatur specialiter. Et quia cultus iustitie pietas est, uel sapientia pietatis est fructus, aliquando quidam simplices et idiote, feruentes uero bonis operibus et pietate, melius pura proficere fide, quam fucato sermone. Senes illi in uita Patrum, alium eque senem ac uirum sanctum, sed pro hoc mysterio dubium, non dialecticis argumentationibus, sed uerbis simplicibus et oratione compulerunt ad credendum, illud  quod suminus de altari, naturaliter esse corpus Domini, cum et in ueritate, non figuratum. Ecce quantum fides proficit, ubi sermo deficit! Et nos aliquando, antequam tantorum uirorum, Cyrilli dico et Hilarii, auctoritatibus instrueremur, hanc supra dictorum sanctorum  discrepantiam [cod., discrepantia] alicuius dialectici argumenti sede absoluere meditabamur. Non enim ars illa, que diuidit genera in species, et species in genera resoluit, ab humanis machinationibus est facta; sed in natura rerum ab Auctore omnium artium, que uere artes sunt, et a sapientibus inuenta, et ad utilitatem solertis rerum indaginis est usitata; sicut scriptum est: »Producat terra animalia in species suas .« Sed primo  occurrebat, aliquam medietatem arithmetice ponere, secundum aliquam de proportionalitatibus numerorum, quas in proportionibus, inque differentiis terminorum contemplamur. Sed nec et ista humanis machinationibus est facta, quia ineffabilis atque diuine uirtutis in ea est sapientie constantia, ad quam dicitur: »Omnia in mensura et pondere et numero constituisti« . Constituantur duo termini supremi, et horum medius, equis quidem differentiis, sed proportionaliter differentes. Ad hanc similitudinem iterum constituantur duo termini supremi, predicatus, et subiectus, et horum medius subalternus; ut sicut primus predicatur de medio, ita medius de ultimo, ac per hoc primus de ultimo. Ne ergo dubites ultimum inesse primo, id est primum  predicari de ultimo: cum, si ultimus insit medio, medius uero primo; certissime ultimus insit primo. Hac etenim similitudine et cosmopeia, id est, mundi factura, solidata est, scilicet quod duo extrema, id est ignem et terram, duo media, id est er et aqua, indissolubiliter deuinxerunt. Et he quidem similitudines sunt, que non ex toto, sed ex parte sui, sicut et alie multe in diuinis Scripturis aptantur triplicitati, secundum Augustinum, corporis Domini. In istis enim similitudinibus maior terminus et minor, et predicatum, et subiectum inuenitur; in sacramento autem corporis Domini quid humana ad diuina? Nihil maius, aut minus, non predicatum et subiectum inuenitur. Non est enim diuersitas, ubi  est unum; quia non duo aut tria corpora, sed unum. »Unus panis,« ait Apostolus, »unum corpus multi sumus in Christo .« Et: »Erunt duo in carne una . Sacramentum hoc,« ait Apostolus, »magnum est; ego autem dico in Christo, et in Ecclesia ,« id est in nobis, qui sumus corpus Christi, quod est Ecclesia, et in carne Christi, que nata est de uirgine Maria; quibus, uel cui interuenit media, que utrasque iuuat, que sumitur de altari, digne percepta.

uIII. Quam triplicitatem, sed unitam, significauit Dauid in libris Regnorum, qui efferebatur in manibus suis. Non enim ad litteram quisquam ferri potest in manibus suis. Sed uerus Dauid, id est Christus, efferebatur in manibus suis, quando recumbens  in cena cum integro corpore, quod natum fuerat de uirgine, in morte ponendum, resurrecturum, celis tamen glorificatum inferendum, ad dexteram Patris collocandum, corpus, quod nos nunc sumimus de altari, manibus suis, id est, uero suo corpori connaturale et conformatum, discipulis suis, id est corpori suo, quod sumus nos uel Ecclesia, obtulit communicandum. »Nemo quippe ascendit in celum, nisi qui descendit de celo, Filius hominis, qui est in celo .« Sed caro ascendit, que non descenderat, iam quippe deitati unita erat. Unde et beata Maria non solum Christotocos (), sed etiam theotocos () meruit fieri. Quapropter sic intelligendum: Nemo ascendit in celum cum carne, nisi qui descendit cum deitate.  Ad hoc enim particeps factus est humanitatis nostre, assumendo carnem nostram de uirgine: ut nos, id est Ecclesiam, participes factos diuinitatis sue, uniret corpori suo, sumpto de uirgine, eucaristia, que sumitur de altari, mediante et confirmante. Ipse namque reformauit corpus humilitatis sue. Ergo sicut Pater in Filio per deitatem naturaliter, et sicut Filius in nobis secundum assumptionem humanitatis naturaliter, et sicut nos in eo sumus per unitionem carnis naturaliter, dum secum hoc, quod nos sumus, in Deo est: ita naturam carnis sue ad naturam eternitatis sub sacramento nobis communicande carnis admiscuit. Sicut ait ipse Christus: »Ut omnes unum sint, sicut tu Pater in me, et ego in te, ut et ipsi in nobis sint .« Et  iterum: »Ut sint unum, sicut et nos unum sumus, et ego in eis, et tu in me . Ecce euidens et manifesta ex ipsius Christi Domini nostri [uerbis] prefata distinctio! Et ut per hoc euidentius elucescat huius etiam sacrificii distinctio, ponamus figuratim. [Table: 1Kb] Quod ita potest construi: Christus, inconsumptibilis, inuescibilis. Eucaristiam, sumendam, uescendam,  datam ex ipso. Ecclesia corpus eius sumens, uescens, accipit ab ipso datam. Quod nisi ita construatur, putabit aliquis esse accusatiuum casum; nos autem dicimus nominatiuum Ecclesia, quod est corpus eius. Accepit itaque Christus carnem nostram, non phantasticam, sed naturalem. Ergo et caro nostra naturalis, unde sumpta est illa. Sed et illa naturalis, que uniret utrasque, et faceret connaturales, et ipsa connaturalis. Sed, ut ait quidam sapiens, non ob hoc plures carnes uel corpora, sicut nec multa sacrificia, sed unum; licet a multis offeratur per loca diuersa et tempora. Quia diuinitas uerbi Dei, que una est, et omnia replet, et tota ubique est, ipsa facit ut non plura sint sacrificia, sed unum licet a multis offeratur, et sit unum  corpus Christi cum illo quod suscepit in utero uirginali. Quam uigilanter, quam aperte, fit, inquit, unum corpus Christi cum illo quod suscepit de utero uirginali! uere enim et incunctanter credendum, in ipsa immolationis hora ad sacerdotis precem celos aperiri, et illud angelico ministerio in sublime deportari altare, quod est ipse Christus, qui et pontifex et hostia, contactuque illius unum fieri. »O quales,« ut ait S. Basilius, »oportet sacerdotis esse manus, tantarum rerum ministras, que communem Dominum angelico iterum reuectum officio subinde contigerint [cod., contigerit]!« Sed iam Paschasium Radbertum sufficiat excusatum, librumque eius plurimorum utilitati defensum, qui in hoc tantum peccauit, quia de sententia beati Ambrosii  non uerbum de uerbo, sed sensum de sensu expressit. Quod autem iterum obiiciunt, eum dixisse »toties Christum pati quoties missas contingat quotidie ubique celebrari,« ego certe in libro eius non reperi: cum et Augustinus et ceteri, illo manente integro, dicant. Et S. Andreas: »Agnus, inquit, in suo regno integer perseuerat et uiuus.« Et beatus Petrus: »Christus, inquit, semel pro peccatis nostris mortuus est .« Et Paulus: »Christus resurgens iam non moritur «: et pene totus textus Epistole ad Hebreos idem sonat.

IX. Sed illorum iam ineptiis respondendum, qui humano aut seculi sensu in Dei rebus putant loquendum. Dominus etenim noster non de spiritali  cibo, sed de carnali locutus est, cum diceret: »Omne quod intrat in os, in uentrem uadit, et in secessum emittitur .« Non autem in Scripturis omnibus semper pro categorico syllogismo prediffinite accipitur: cum, etsi de corde exeunt cogitationes male , ut idem Dominus dicit, non possunt exire etiam bone? Calumniati sunt heretici ex hoc sermone, Dominum physice ignarum fuisse; physica enim sic se habet: Ignea uirtus, cuius sedes in corde est, cibi potusque subtilem per occultos poros in diuersas corporis partes uaporem distribuit; feculentum uero in secessum discernit. Et nos sepe uidemus non modo infirmos sed etiam sanos, quod per os intromittunt, per uomitum reiectare, et aliquos per multa tempora sine  digestione duxisse [f. suppl. uitam] Et, licet quod sumebant, per nauseam stomachi reuomeretur, subtilior tamen succus per membra usque ad ungues diffundebatur. Ergo dicendum, aut Dominum non prediffinite locutum, aut quamcunque aporiam corporis, qua se subtilis cibi uapor diffundit, secessum dictum; et hoc, ne hereticus garriat. Ceterum quia uere credimus non solum animam sed et carnem nostram hoc mysterio recreari , carni quidem caro spiritaliter conuiscerata transformatur, ut et Christi substantia in nostra carne inueniatur, sicut et ipse nostram in suam constat assumpsisse deitatem: ut qui manducat eius carnem et bibit sanguinem, uiuat per animam et  nunc et in eternum, et caro de terre puluere resuscitata uiuificetur in nouissimo die. Quapropter cuius potenti uirtute panis iste communis quem quotidie sumimus, cum sit candidus, mutatur intra nos in colorem sanguineum uel alium humorem fluidum, ipsius potentia caro et sanguis eius sumpta non in noxios et superfluos humores, sed in carne uere resuscitanda debeat reseruari conformata. Et quia totum quod diximus, non ex nostro sumpsimus, de isto etiam quid quidam sapiens diffinierit, dicamus. »Scimus, inquit, hoc sacramentum mysterio et reuerentia omnimodis a communibus escis secernendum que naturali et necessario usu sumuntur; ita enim omnes exposuerunt quod Apostolus dixit: »Non diiudicans« corpus Christi, id est, a ceteris  escis non discernens, uel cuius excellentie sit, inconsiderans, quod unum idemque est.« Non enim excellentiam eius reueretur qui secessui dicit obnoxium, sicut ceteras escas. Sed tamen eodem modo, quantum ad comestionem et haustum pertinet, percipitur [cod., percipiuntur], uidelicet traiiciendo per os, et in uentrem mittendo. Ubi quid Dominus de mysterio suo agere uoluerit, sue scimus tantum cognitum esse uoluntati. Scimus enim consumi posse spiritali uirtute; scimus et reseruari posse inconsumptibili perennitate; quia quecunque ex his Christus elegerit, de suo sacramento perficit. Absit tamen ut tantum mysterium secessui fiat obnoxium! in quo si forte ordo nature seruatur, mysterium, quod sola fide conspicitur, humilietur. Si  corpus in corpore ordinem seruat, non uiolatur mysterium quod diuinitatis firmauit sacramentum; nec spiritus amittit quod fide integra in re corporali spiritaliter sumpsit.

X. Sed iam forti syllogismo quod premisimus, concludamus. Dixeramus Dominum non de spiritalibus escis, sed de carnalibus dixisse: Omne quod intrat in os, et reliqua. Est homo exterior, qui corrumpitur, est et interior, qui renouatur. Est autem corpus Christi spiritualis alimonia pertinens potius ad interiorem hominem, de quo digestio non predicatur. Quod si ad exteriorem pertineat hominem pium sit et salutare, diffundi per membra credere profuturum resuscitandis in generali resurrectione Liquet igitur non obnoxium secessui esse.



SELECTA E CONCILIO BASOLENSI GENUINA.
·





[LE CONCILE DE SAINT-BASLE]

 La uille de Laon, dans laquelle Arnoul s'était réfugié auec Charles de Lorraine, fut liurée à Hugues Capet par l'éuêque Adalhéron-Ascelin. Charles et Arnoul furent enuoyés prisonniers à Orléans. Le roi conuoqua un concile pour faire iuger l'archeuêque. Cette assemblée se tint, au mois de iuin 991, dans l'abbaye de Saint-Basle  , près de Reims  . Il s'y trouua deux archeuéques: Séguin de Sens et Dacbert de Bourges, et onze éueques: Gui de Soissons, Adalhéron de Laon, Heruée de Beauuais, Gotesman d'Amiens, Ratbode de Noyon, Odon de Senlis, Gauthier d'Autun, Brunon de Langres, Milon de Mâcon, Arnoul d'Orléans, Herbert d'Auxerre, et un grand nombre d'abbés. Arnoul, tiré de sa prison, fut amené pour être iugé par le concile.

La présidence fut déférée à l'archeuêque de Sens, le plus ancien des métropolitains; Arnoul d'Orléans fut désigné comme promoteur. Après quelques préliminaires, le promoteur exposa la cause. Le président déclara que, selon les canons  , il ne procéderait au iugement qu'autant qu'on promettrait de faire grâce de la uie à l'accusé, s'il etait conuaincu; alors commenç le procès. On produisit contre Arnoul le serment de fidélité qu'il auait souscrit; le témoignage du prêtre Adalger, qui assurait n'auoir ouuert les portes de Reims que par les ordres de l'archeuêque; la sentence d'excommunication qu'il auait portée contre les auteurs du pillage, et qui n'était plus, d'après sa conduite, qu'un stratagème pour cacher sa trahison. Les défenseurs: Iean, écolâtre d'Auxerre; Roaul he, abbé de Senones, et Abbon, abbé de Fleury, firent ualoir en faueur d'Arnoul: 1o qu'il ne pouuait répondre, ni par conséquent ètre iugé auant d'être rétabli; 2o qu'il fallait faire les sommations canoniques; 3o que la cause deuait être notifiée au Saint-Siége; 4o que les accusateurs et l'accusé deuaient paraître deuant un concile plus nombreux. A ces moyens de défense on répondit: que les accusateurs étaient de caractère à n'etre pas récusés: qu'Arnoul auait été cité plusieurs fois, et qu'il auait touiours refusé de comparaître: qu'il pouuait être iugé sans être ratabli, on en auait usé ainsi à l'égard d'Ebbon de Reims et d'Hildeman de Beauuais: qu'enfin le pape auait été consulté, et on produisait comme preuues les lettres du roi et des euèques. Le promoteur chercha à établir la compétence du concile dans une déclamation fort peu mesurée contre la cour de Rome  .

Ensuite Arnoul fut introduit, et prit place au rang des éueques. Le promoteur lui reprocha son infidélité au roi; l'archeuêque essaya de nier et de taxer d'imposture les témoins qui déposaient contre lui. Sur la proposition de quelques abbés, il se retira dans un lieu séparé, pour conférer auec quelques prélats qu'il choisit pour conseils: c'étaient l'archeuêque de Sens, et les éuèques d'Orléans, de Langres et d'Amiens. Là, à genoux deuant eux, il s' auoua coupable: aueu qui fut réitéré en présence des éueques et des abbés. Telle fut la première session.

Le lendemain on se réunit de nouueau; les esprits étaient mieux disposés en faueur d'Arnoul: sa naissance, sa ieunesse, intéressaient les uns; les autres uoyaient en sa personne tout le corps épiscopal compromis; tout annonçait une sentence fauorable. Mais les deux rois, Hugues et Robert, se rendirent au concile, et se firent rendre compte de ce qui auait été fait. Arnoul, qu'on fit paraître deuant eux, intimidé par leur présence, ne répondit qu'auec embarras aux questions qui lui étaient adressées, et finit par confirmer ses aueux de la ueille. »Prosternez-uous donc, lui dit l'éuèque d'Orléans, prosternez-uous deuant uos maîtres, que uous auez offensés.« Arnoul se prosterna les bras étendus en croix, et demanda la uie auec des gémissements qui tirèrent des larmes des yeux de tous les assistants. L'archeuèque de Bourges se ieta aux pieds du roi et demanda grâce. Hugues se laissa fléchir, sous la réserue que l'accusé resterait sous sa garde. Alors les éueques procédérent à la déposition: on le depouilla des insignes de sa dignité, et on lui fit souscrire un acte d'abdication copié sur celui d'Ebbon  ; et après qu'il l'ent signé, on lui répéta ce qui auait été dit également à Ebbon: Secundum professionem tuam et subscriptionem, cessa ab officio  .

 Adalger uoulut implorer la clémence royale, et reieter sur son archeuêque la faute dont il auait été l'instrument et le moteur: les éuêques lui reprochèrent auec indignation d'auoir perdu Arnoul par ses conseils. On ne lui laissa que le choix de la déposition ou de l'excommunication perpétuelle. Il choisit la déposition, et il fut réduit à la communion laïque. Enfin le concile prononça de nouueau l'excommunication contre les auteurs du pillage, qui n'auaient pas encore donné satisfaction  .

Arnoul déposé, il fallait élire un autre archeuêque. Hugues Capet fit tomber le choix sur Gerbert, qui auait été le précepteur de son fils. Il fut dressé acte de l'élection du nouueau prélat, qui fit aussitôt sa profession de foi.





ACTE DE L'ELECTION DE GERBERT.

 Semper quidem, dilectissimi fratres, iudicia Dei iusta sunt, sed interdum occulta. Ecce enim post dissolutionem beate memorie patris Adalberonis, quemdam ex semine regio prodeuntem nobis Ecclesieque Remensi prefecimus, et clamore multitudinis impulsi, Scriptura dicente: »uox populi, uox Dei,« et sanctorum canonum institutis, desiderium ac uota cleri et populi in electione episcopi perquirentium. Caligauit acies mentis nostre, litteram incaute sequendo, concordem sententiam diuinarum Scripturarum parum inuestigando: non erat quippe uox Dei, uox populi clamantis: »Crucifige, crucifige.« Ergo non omnis uox populi, uox Dei est, nec omnis cleri et populi uota et desideria in electione episcopi perquirenda sunt, sed tantum  simplicis et incorrupti, id est spe questus minime illecti. Sententie Patrum exponende. »Non liceat, inquit, turbis electionem facere eorum qui ad sacerdotium prouocantur; sed iudicium sit episcoporum, ut eum ipsi qui ordinandus est probent, si in sermone, et in fide, et in episcopali uita edoctus est.«

 Nos igitur episcopi Remorum diecesos, secundum has constitutiones Patrum, fauore et conniuentia utriusque principis nostri Hugonis augusti, et excellentissimi regis Roberti, assensu quoque eorum qui Dei sunt in clero et populo, eligimus nobis archiepiscoporum abbatem Gerbertum, etate maturum, natura prudentem, docilem, affabilem, misericordem; nec preferimus illi uagam adolescentiam, ambitionem se extollentem, omnia temere ministrantem, imo nec talibus subiugari patienter auditu perferimus, quorum sapientia et consilio ecclesiastica ac ciuilia iura administrari non posse scimus. Cumque in unoquoque episcopo sit hoc speculandum, maxime tamen in eo, qui ceteris preest, metropolitano. Eligimus itaque hunc Gerbertum  qui . . . . . fuit: huius uitam ac mores a puero nouimus, studium in diuinis ac humanis rebus experti sumus, huius consiliis ac magisterio informari querimus; eius electionem subscribendo confirmamus, stabilimus, corroboramus communi omnium bonorum consultu.





PROFESSION DE FOI DE GERBERT 

 Ego Gerbertus gratia Dei preueniente mox futurus archiepiscopus Remorum, ante omnia fidei documenta uerbis simplicibus assero, id est Patrem et Filium et Spiritum Sanctum unum Deum esse confirmo; totamque in Trinitate Deitatem cessentialem, et consubstantialem, et ceternalem, et omnipotentem predico; singulam quamque in Trinitate personam uerum Deum, et totas tres personas  unum Deum profiteor. Incarnationem diuinam non in Patre, neque in Spiritu sancto, sed in Filio tantum credo, ut, qui erat in diuinitate Dei Patris Filius, ipse fieret in homine matris filius, Deus uerus ex patre, homo uerus ex matre; carnem ex matris uisceribus habentem, et animam humanam rationalem simul in eo utriusque nature; id est hominem et Deum, unam personam, unum Filium,  unum Christum, unum Dominum, creaturarum omnium que sunt et auctorem et dominum et rectorem cum Patre et Spiritu sancto confiteor; passum esse uera carnis passione, mortuum uera corporis sui morte, resurrexisse uera carnis sue resurrectione, et uera anime . . . . . in qua ueniet iudicare uiuos et mortuos assero. Noui et ueteris Testamenti unum eumdemque credo auctorem, et Dominum, et Deum. Diabolum non per conditionem, sed per arbitrium factum esse malum. Credo huius quam gestamus, et non alterius, carnis resurrectionem  Credo iudicium futurum, et recepturos singulos pro his que gesserunt, uel penas, uel premia: nuptias non prohibeo, secunda matrimonia non damno, carnium preceptionem non culpo, penitentibus reconciliatis communicare debere confiteor. In baptismo omnia peccata, id est tam illud originale contractum, quam ea que uoluntate admissa sunt, dimitti credo; et extra Ecclesiam catholicam nullum saluari confiteor. Sanctas synodos quatuor quas uniuersalis mater Ecclesia confirmat, confirmo  .





SELECTA E CONCILIO REMENSI.






[NOTA.]

En 993, Gerbert réunit les éuêques de la prouince en concile, pour condamner Herbert III, comte de uermandois, et d'autres seigneurs qui pillaient les biens de l'Eglise. Le concile adressa aux coupables la remontrance suiuante:



MONITOIRE. Gerbertus et omnes episcopi dieceseos Remensium peruasoribus eiusdem.

 Gerbertus gratia Dei Remorum episcopus, Guido Suessionicus, Adalbero Laudunensis, Ratbodus Nouiomensis, Rotardus Cameracensis, Odo Syluanectensis, Fulco Ambianensis, Framericus Morinensis, Heriueus Beluacensis, per gratiam sancti Spiritus episcopi. uobis, Gerberto  , et his qui subscripti sunt peruasoribus, carnificibus atque tyrannis, diu modestia sacerdotum furoris uestri rabiem sustinuit; et adhuc patienter exspectat. Quousque ergo  insania uestra sanis intellectibus nostris obsistet? Clades clero infertis, a cleri, monachorum et pauperum rapinis non cessatis. Conuenimus ergo conscientiam uestram omnes episcopi Remorum dieceseos, et ad satisfactionem inuitamus, spatiumque penitentie usque in proximis Kalendis attribuimus, tunc uos aut fertiles Ecclesie palmites recognituri, aut tanquam inutile lignum ab agro Dei gladio sancti Spiritus excisuri  .





EXCERPTA E CONCILO MOSOMENSI.





[NOTA.]

Léon, abbé de Saint-Boniface de Rome, fut enuoyé en France par le pape, en qualité de légat, pour terminer l'affaire d'Arnoul. Un concile fut indiqué à Nouzon, pour le mois de iuin 993; il ne s'y trouua que quatre éuêques, encore n'étaient-ils pas de France. C'étaient Liudulfe, archeuêque de Trèues, Aimon de uerdun, Notger de Liége, et Sigefroi de Munster. Gerbert, cité au concile, s'assit en face des éuêques, pour rendre compte de son ordination. L'éuêque de uerdun exposa les faits dans un discours qu'il prononça en langue uulgaire, pour être compris des laïques. Ensuite il donna lecture d'une lettre du pape adressée aux metropolitains des Gaules sur cette affaire. Gerbert prononça lui-même son apologie, et la remit par écrit au légat. Après la délibération du concile, il fut ordonné à Gerbert de s'abstenir de toute fonction, et de garder la suspense iusqu'au prochain concile, indiqué à Reims pour le mois de iuillet suiuant. Gerbert uoulut protester; mais sur les représentations de l'archeuêque de Trèues, il consentit à s'abstenir de célébrer la messe.



DISCOURS DE GERBERT.

 Semper quidem, reuerendissimi patres, hunc diem pre oculis habui, spe ac uoto ad eum intendi, ex quo, a fratribus meis admonitus, onus hoc sacerdotii non sine periculo capitis mei subii. Tanti erat apud me pereuntis populi salus, tanti uestra auctoritas,  qua me fore tutum existimabam. Recordabar preteritorum beneficiorum, dulcis atque affabilis beneuolentie uestre, qua prestantium sepenumero cum multa laude usus fueram: cum ecce subito contrarius rumor uos offensos insinuat, uitioque  dare laborat quod magna paratum uirtute inter alios constabat. Horrui, fateor, et quos antea formidabam gladios, pre indignatione uestra posthabui. Nunc, quia propitia diuinitas coram contulit quibus salutem meam semper commisi, pauca semper innocentiam meam referam, et quonam consilio urbi Remorum prelatus sim edisseram.

Ego quidem post obitum diui Ottonis Augusti cum statuissem non discedere a clientela patris mei Adalberonis, ab eodem ignorans ad sacerdotium preelectus sum, atque, in eius discessu ad Dominum, coram illustribus uiris futurus pastor ecclesie designatus. Sed simoniaca heresis in petre soliditate me stantem inueniens repulit, Arnulfum pretulit. Cui autem plusquam oportuit, fidele obsequium  exhibui, donec eum per multos et per me apostatare palam intelligens, dato repudii libello, cum omnibus suis apostaticis dereliqui, non spe, non pactione capescendi eius honoris, ut mei emuli dicunt, sed monstruosis operibus diaboli territus in effigie hominis latitantis; non ideo, inquam, illum dereliqui, sed ne illud propheticum incurrerem: »Impio prebes auxilium, et his qui oderunt me amicitia iungeris, et idcirco quidem iram Domini mereberis .« Deinde, sanctionibus ecclesiasticis per longa temporum spatia peractis legeque peremptoria consummata, cum nichil aliud restaret nisi ut iudiciaria potestate principis cerceretur, et tanquam seditiosus et rebellis a principali  cathedra remoueretur; lege Africani concilii iterum a fratribus meis et regni primatibus conuentus et commonitus sum, ut, excluso apostata, curam discissi et dilaniati susciperem populi; quod quidem diu distuli, et postea non satis sponte acquieui, quoniam que tormentorum genera me comitarentur, omnimodis intellexi. Hec est uiarum mearum simplicitas, hec innocentie puritas, et coram Domino et uobis sacerdotibus in his omnibus munda conscientia. Sed ecce ex aduerso occurrit calumniator; uocum nouitatibus, ut maior fiat inuidia, obloquitur: Dominum tuum tradidisti, carceri mancipasti, sponsam eius rapuisti, sedem peruasisti. Itane ego dominum tradidi, cuius nunquam seruus fuerim, cui etiam nullum sacramenti genus  nunquam  prestiterim? Sed si illi ad tempus famulatus sum, fecit hoc imperium patris mei Adalberonis, qui me in Remensi ecclesia commorari precepit, quoadusque pontificis in ea sacrati mores actusque dignoscerem. Quod dum opperior, hostium preda factus sum, et que uestra munificentia magnorumque ducum largitas clara et precipua contulerat, uiolenta predonum manus abstulit, meque pene nudum gladiis suis ereptum doluit. Denique postquam illum apostatam dereliqui, uias et itinera illius non obseruaui, nec quolibet modo ei commucaui; quomodo ergo eum tradidi, qui ubi tunc temporis fuit nesciui? Sed neque eum carceri mancipaui, qui nunc nuper sub presentia fidelium testium seniorem meum conueni, ut propter me nec ad momentum  ulla detineretur custodia. Si enim auctoritas uestra per me staret, tantum Arnulfus uilesceret, ut mihi obesse minimum ualeret. Quod si contraria mihi  sententia uestra decerneret, quid mea interesset utrum Arnulfus an alius Remorum constitueretur episcopus?

Iam de rapta sponsa, sedeque peruasa, quod dicitur ridiculosum est. Dico enim primum nunquam illius fuisse sponsam quam, pro legitima donatione spiritualis dotis, collatis ante beneficiis exspoliauit, proscidit, dilaniauit. Necdum sacerdotali annulo insignitus erat, et iam omnia que notate sponse fuisse uidebantur, satellites Simonis uastauerant. Dico etiam: Si concedatur quolibet modo illius sponsam fuisse, utique esse desiit, postquam pollutam et uiolatam,  et  adulteratam suis predonibus prostituit. Num igitur eam, aut quam non habuit, aut quam suo scelere perdidit, illius sponsam rapui? Sedem autem multitudine populorum refertam aduena et peregrinus, nullius fretus opibus, peruadere qui potui? Sed forte apostolica sedes nobis opponitur, tanquam ea inconsulta summum hoc negotium discussum sit, uel ignorantia, uel contumacia. Certe nichil actum est uel agendum fuit, quod apostolice sedi relatum non fuerit, eiusdem per decem et octo menses exspectata sententia. Sed dum ab hominibus consilium non capitur, ad Filii Dei supereminens eloquium recurritur: »Si oculus, inquit, tuus scandalizat te, erue eum, et proiice illum abs te. .« Et fratrem peccantem,  coram testibus coramque Ecclesia commonitum, et non obtemperantem, decernit habendum tanquam ethnicum et publicanum. Conuentus ergo Arnulfus, commonitus litteris et legatis episcoporum Gallie, ut a cepto furore desisteret, et, si ualeret, quoquomodo se proditionis scelere purgaret; dum monita salubria contemnit, habitus est tanquam ethnicus et publicanus. Nec tamen idcirco diiudicatur ut ethnicus, ob sedis apostolice reuerentiam, sacrique sacerdotii priuilegia; sed a seipso in seipsum sententia damnationis prolata, hoc solum in omni uita sua preclare egisse diiudicatum est. Quia nimirum si, se ipso damnante, episcopi absoluerent, penam sceleris eius incurrerent. »Si, inquit, Magnus Leo  papa, omnes sacerdotes et mundus assentiat  damnandis, damnatio consentientes inuoluit, non preuaricationem consensus absoluit. Hoc enim Deus omnium indicauit, qui peccantem mundum generali diluuio interemit.« Et papa Gelasius: »Error qui semel est cum suo auctore damnatus, in participe quolibet praue communionis effecto exsecrationem sui gestat et penam.«

Excluso itaque illo ab Remensi ecclesia, mihi reluctanti, multumque ea que passus sum, et adhuc patior, formidanti, a fratribus meis Galliarum episcopis hoc onus sacerdotii sub diuini nominis obtestatione impositum est. Quod si forte quidpiam a sacris legibus deuiatum est, non id malitia, sed temporis importauit necessitas. Alioqui tempore  hostili omne ius omneque licitum cauere, quid est aliud quam patriam perdere, et necem inferre? Silent equidem leges inter arma, quibus ille Odo feralis bestia ita hoc tempore abusus est, ut reuerendissimos sacerdotes Dei quasi uilia mancipia caperet, nec ab ipsis sacrosanctis altaribus temperaret, commeatus publicos intercluderet.

Redeo ad me, reuerendissimi patres, cui specialiter ob salutem pereuntis populi, totiusque reipublice curam, mors furibunda cum suis incubuit copiis.  Hinc dira egestas; horrea et apothecas armata manus sibi uindicat: illic fortis gladius, intus pauor dies ac noctes reddiderunt insomnes. Sola uestra auctoritas, ut tantorum malorum leuamen fieret, exspectata est, que tantam uim habere creditur, ut non solum Remensi, sed etiam omni ecclesie Gallorum desolate et pene ad nichilum redacte subsidio esse ualeat. Quod diuinitate propitia exspectamus, et ut fiat, omnes in commune oramus  .





CONCILIUM RAuENNATENSE A GERBERTO archiepiscopo habitum anno 997, de multis ad disciplinam ecclesiasticam spectantibus  .


 Perpetuo regnante Domino nostro Iesu Christo, tempore pii Cesaris Ottonis III, in anno II imperii eius, indictione XI, sub imagine Saluatoris, infra ualuas maioris ecclesie Rauennatensis, Gerbertus, eiusdem ecclesie presul, residens cum pluribus episcopis et presbyteris ecclesie memorate, astantibus diaconibus et cuncto clero, dixit:



I.

»In sancta ac Rauennate Ecclesia, cui diuina dispensatio preesse me uoluit, dudum consuetudo est ualde reprehensibilis orta, ut subdiaconus corpus Domini, quod formatum appellant, tempore consecrationis episcoporum, ipsis uendant episcopis, et chrisma uendant archipresbyteris annualiter parochie uestre. In quibus apparet uenditio Filii Dei, et  uenditio Spiritus sancti. Qua de re presenti decreto constituo ut in hac sede et in his omnibus que ad nos pertinent, ulterius minus fiat.« Quod omnes statuentes laudarunt. Et dixit: »Si quis autem contra hoc decretum ausus fuerit attentare, anathema sit;« et responderunt omnes: »Amen.«



II.

»Statuimus etiam ut annualiter in festo sancti uitalis omnes archipresbyteri ad nos pertinentes, pro respectu sedis, subdiaconis nostris annualem censum persoluant solidos duos, et quicunque concesserit censualiter, sentiat ultionem, arbitrio primorum huius Ecclesie.« Et ab omnibus est laudatum.



III.

 »Et quamuis antiquitus sit statutum ut nemo episcoporum alterius clericum sine eo mandante litteris  recipiat, aut ecclesiam [f. deest dedicet] in alterius diecesi, uel per acceptam, siue promissam pecuniam; sed neque illum [f. deest promoueat] quem probabilem ad officium non inueniat, aut immatura etas uel crimen excludit; nec illum quem inscitia cerceat, uel leges infamia damnent, aut debilitas uel imminutio membrorum cohibeat, seu quem abiecta officia uel ministeria deformia notant, uel quem turpis lucri cupiditas abiicit, uel contra leges prohibitio; neque ullum eorum, quos neophytos dicunt, bigamos, curiales, uel laicos, uel eorum qui in canonibus et legibus cohibentur: unde competere non ambigimus ut presenti concilio priscorum Patrum sanctiones firmantes teneamus, ut nemo nostrum ecclesiam uel aliquando oratorium in alterius diecesi  dedicare attentet sine permissu et consensu episcopi ad quem pertinet ipsa diecesis; neque alterius diecesenses uel parochianos recipere aut promouere seu retinere presumat, sine canonicis epistolis quas Nicena synodus, apud Bithyniam congregata, sanciuit Latino more recitari formatas; et ut nullus sacris permittat ordinibus, nisi quem etas, uita, doctrina, mores, auctoritas canonica commendat atque legalis. Ut autem hec sanctio per omnia firmior teneat, et ut hoc indignis non concedatur, sub anathematis obligatione nosmetipsos constringimus, et successores nostros episcopos qui contra hec decreta presumpserint. Et si quis sacri ordinis de sepultura mortuorum aliquid acceperit, nisi forte que sponte ab amicis uel propinquis mortuorum ecclesie  fuerint collata, hac maledictione teneantur obnoxii.«

 Et laudauerunt omnes pariter acclamantes placere sibi, ac dicentes clamauerunt: Fiat, fiat.

Promulgata sunt hec anno 997 incarnationis Dominice, die Kalend. Maiarum, indict. II, sub clementissimo imperio memorati principis Ottonis, siquidem tertii; et subscribentes confirmauerunt episcopi qui intererant, et presbyteri cardinales Ecclesie Rauenn.

    G. A. R.
    Ubertus Liuiensis.
    Albardus Sarsinas.
     Ioannes Bononiensis.
    Raimbaldus Corneliensis,
    Hildeprandus Fauentinus.
    Georgius Comaclensis.
    Georgius Cesenas.
    Leo Ficodensis.
    Teupertus Pupiliensis.
    Christophorus, et Guinizo, nuntii sancte Parmensis Ecclesie.
    Ioannes, et Ioannes, et uannius presbyteri.
    Anastasius, et Deus dedit, Paulus, et Leo.







CONCILIUM ROMANUM Anno 1002 celebratum PRAESIDENTE SYLuESTRO II. PONTIFICE MAXIMO, In quo inter cetera abbatie Perusine immunitas asserta.


 Quecunque lites iudiciali calculo definiuntur, optimum est ut scriptoris officio commendentur, ne protractu temporum obliuioni succumbant, et recidiuo ortu preteritum errorem incipiant.

Presidente itaque domno Siluestro II, Romane sedis pontifice, in synodo habita in palatio sacrosancto Lateranensi, anno quarto ordinationis sue, mensis Decembris die tertia, indictione prima, astitit Petrus scriniarius eiusdem sacri palatii, et coram uniuersa synodo hunc protulit sermonem, dicens: »Domine papa, hic abbas tuus de Perusia queritur aduersus Cononem Perusinum episcopum, qui armata manu suorum satellitum de sub altare monasterii tui, cuius ipse regimen tenet, abstractus fuerit, et extractus de ecclesie ianuis, et fratrum claustris,  omnia que ibi inuenta sunt ad utilitatem fratrum, direptioni concesserint, de quibus partem noscitur habere episcopus; quoniam eisdem sacrilegiis communicat episcopus, eiusdemque criminis nequaquam creditur alienus.« Ad quem presens respondit episcopus: »Paratus sum me expurgare secundum istorum meorum fratrum iudicium, quoniam neque mea preceptione, neque mea uoluntate id factum fuerit; et si abbas de aliquo mihi proclamaret, aut ad satisfactionem illum cogerem, aut, si non possem, meam gratiam cum omni beneficio sibi defenderem. Sed, omnium pontificum Pater, misericordiam tuam et totius conuentus presentis exoro, ut nullum mihi hodie preiudicium fiat. Tu mihi Ecclesiam Perusinam commisisti, et ut ego neque illam imminuerem,  neque imminui consentirem, me fecisti iurare. Monasterium illud, quod iste abbas tenet, ad meum episcopatum proprie pertinet, et nulli alteri iuri subiacebit; si lex inde fieret, uester apostolatus nullam specialitatem in eo haberet.«

Cui reuerendus papa subiunxit: »Ego monasterium  Ecclesie tue neque subtraxi, neque subducere feci; sub iure et dominio Ecclesie nostre illud inueni, et ita possessum usque nunc tenui. ueniant priuilegia nostrorum antecessorum paparum, et his perlectis censeant fratres cepiscopi que sit equitatis rectitudo.« Prolatis ergo in medium priuilegiis, Ioannis scilicet pape atque Gregorii, eius predecessorum, ac coram omni synodo perlectis, ait episcopus: »Priuilegia hec non reprobo, sed sine consensu antecessoris mei, cuius temporibus illud prius priuilegium factum est, factum fuisse dico; si solum uiderem consensum, haberem inde eternum silentium.« Cui e contra omnis clerus sancte Romane Ecclesie ait: »uidimus omnes epistolam antecessoris tui, in qua et consensus erat, et precibus,  ut hoc fieret, episcopus obnixe postulat; cuius rei testes sumus, et secundum canonicam sanctionem uerum fuisse comprobamus.« Oblatis denique Euangeliis, et clericis iurare paratis, episcopi hanc dederunt sententiam ut aut episcopus testimonia illa reciperet, et penam priuilegii persolueret, aut monasterium illud refutaret. Episcopus autem predictus Conon sancte Perusine Ecclesie, monasterium illud prenominatum sancti Petri non longe a Perusina ciuitate constitutum, cum omnibus ad id monasterium pertinentibus, et in prefatis priuilegiis titulatis, domino suo Siluestro pape refutauit, et prefato abbati pacis osculum attribuit, atque eum se adiuturum deinceps promisit. Post hec autem idem reuerendissimus papa hoc cum Romanis iudicibus  decreuit ut quicunque Perusine Ecclesie episcopus hanc definitam litem renouare contra hunc abbatem uel suos successores tentauerit, decem libras purissimi auri Lateranensi palatio componat. Hec definitio in eternum ualitura permaneat.



GERBERTI POSTMODUM SILuESTRI II PAPAE OPERUM PARS III.---EPISTOLAE ET DIPLOMATA.



SECTIO I.





Epistole ante summum pontificatum scripte. CURANTE ANDREA DUCHESNIO.




EPISTOLA PRIMA. AD OTHONEM CAESAREM.


Domino suo OTHONI Cesari semper Augusto, GERBERTUS quondam liber. Dum regnorum publica perpendo negotia, serenissimi domini mei aures propriis occupare expauesco. Loquatur Dominus meus seruo suo propriis epistolis solito more, ut eius seruitutis fiat exhibitio, tollatur ambiguitas epistolarum, que Cesaris nostri grauitatem sepe nobis compertam agentibus, cognitam non representant. Denique signum erit nobis uos uelle, aut nolle, sententia prolata bene aut non bene. Quantum enim in nobis est, quod possibile est esse, consequens est nos perficere, si uestrum cognouerimus uelle. O! dicat dominus Gerebertus episcopus sententiam nostre innocentie super Brouingo  et Isimbardo: dicant Litefredus et Gerardus, cur eorum beneficium perceperit Rodulfus. Non dicatur maiestatis reus, cui pro Cesare stare semper fuit gloria, contra Cesarem ignominia.



EPISTOLA II. AD EUMDEM CAESAREM.

Serenissimis auribus domini mei mallem referre leta quam tristia. Sed cum uideam monachos meos attenuari fame, premi nuditate, tacere quomodo potero? Tolerabile quidem hoc malum, si non etiam simul melior spes foret ablata. Nescio quibus codicibus, quos libellos uocant, totum sanctuarium Domini uenundatum est. Collecta pecunia nusquam reperitur, apothece et horrea exhausta sunt, sed in  marsupiis nichil est. Quid ergo peccator hic facio? si cum gratia domini mei fieri posset, satius esset me solum apud Gallos egere, quam cum tot egentibus mendicare apud Italos. Rainerius Francigena nobis intimus, uestrique honoris cupidus, de statu imperii uestri mee fidei multa commisit uobis referenda,  non autem legato credenda, sed nec chartis inserenda, nisi uestro consultu.



EPISTOLA III. AD GEREBERTUM EPISCOPUM TERDONENSEM.

O nostri spes consilii, presentis mali statum stultum est dissimulare, loqui inuidiosum, ne odio personarum agi uideamur. Si licet abbati quibuscunque personis tradere immobilia monasterii libellario nomine, mobilia obtentu eleemosyne, nec relinquere si qua forte residua sunt, eorum heredem fieri monachum, specialiter quo spectat noui abbatis ordinatio? Petroaldi dicuntur fuisse omnia, abbatis nulla: et ita esse constat, quoniam nichil nobis relictum est preter tecta et communem usum simplicium elementorum. Epistola domini mei iubet Petroaldum  coli, tenere quod tenuit: duplicatur pondus parentibus positis in eadem trutina. uires negotii perpendite, considerate quid amiserim, quid secutus sim, preter gratiam domini mei; suscipite onus amici consilio et auxilio, et quid sit faciendum rescribite.



EPISTOLA Iu. AD BOSONEM.

GERBERTUS BOSONI in Christo salutem.

Recedant multa uerba, et sequamur facta. Sanctuarium domini mei nec pecunia nec amicitia uobis damus, nec, si datum est ab aliquo, consentimus. Fenum quod uestri tulerunt beato Columbano restituite, si experiri non uultis quid possimus cum gratia domini nostri Cesaris, amicorum consilio et auxilio; his conditionibus leges amicitie non refutamus.



EPISTOLA u. AD PETRUM EPISCOPUM PAPIENSEM.


Quod abbatiam sancti Columbani habere uidemur, Italorum nulli gratias agimus. Si ante Dominum nostrum a uobis laudati sumus, non indebitas uobis reddidimus laudes. Mutua exposcitis colloquia, et a  rapinis nostre Ecclesie non cessatis. Nostra uelut propria militibus diuiditis, qui diuersa in integrum reuocare debuistis. Rapite, predamini, uires Italie contra nos concutite. Opportunum tempus nacti estis. Dominus noster bellorum certamine occupatur, nos nec manus paratas eum iuuare detinebimus, nec quod eius officii est temere usurpabimus. Si pace uti poterimus, seruitio nostri Cesaris operam dabimus, cum presentes tum absentes. Sin, eius tantum presentia nostram solabitur inopiam, et quoniam  nusquam tuta fides, et quia finguntur nec uisa, nec audita, uoluntatem nostram uobis non nisi scriptis aperimus, nec uestram aliter recipiemus.



EPISTOLA uI. AD ADELAIDEM AUGUSTAM.


Domine sue ADELAIDI semper Auguste, GERBERTUS.

De beneficiis et libellariis, ex parte, nostrum uelle ex uoto domini nostri Cesaris exsecuti sumus. Recordetur domina mea quod innuerit seruo suo se oraturam pro pluribus, aliter quam fieri possit. Ex quo a uobis discessimus, nec Grifonem, nec eius nuntium uidimus. Terram, quam nostris fidelibus fieri concessimus, cras quomodo auferemus? At si omnia que omnes iubent fiunt, quid hic facimus? et si totum damus, quid tenebimus? Griphoni ubi possimus beneficium nullum concedimus.



EPISTOLA uII. AD AIRARDUM.

 GERBERTUS quondam scholasticus AIRARDO suo salutem.

Petitionibus tuis annuimus, nostra ut exsequaris negotia, uelut propria monemus. Plinius emendetur, Eugraphius recipiatur: qui Orbacis et apud sanctum Basolum sunt, prescribantur. Fac quod oramus, ut faciamus quod oras.



EPISTOLA uIII. AD ADALBERONEM REMORUM ARCHIEPISCOPUM.

Mantue quid egerim super negotiis uestris, presens melius explicabo uerbis, quam absens scriptis. Claues librorum quas mitterem ignoraui, propter communem usum similium serarum. Historiam Iulii Cesaris a domino Azone abbate Deruensi ad rescribendum nobis acquirite, ut uos, penes quos nos habemus,  habeatis, et quod reperimus speretis, id est octo uolumina Betii de astrologia, preclarissima quoque figurarum geometrie, aliaque non minus admiranda. Fortunam nostram sola uestra conturbat absentia noctesque diesque.



EPISTOLA IX. AD GISILBERTUM ABBATEM.

Si bene ualetis gaudemus. Indigentiam uestram putamus nostram: quam patimur, ut releuetis rogamus. De morbis ac remediis oculorum Demosthenes philosophus librum edidit, qui inscribitur Ophthalmicus; eius principium si habetis, habemus, simulque finem Ciceronis pro rege Deiotaro. ualete.



EPISTOLA X. AD CAESAREM.


Principiani monasterii duo fratres, uelut exsules et peregrini, a nobis recepti sunt, qui desolationem sui loci a Laudensi episcopo, neophitoque abbate factam, molestissime ferunt, simulque referunt se alicui Ecclesie minime subiacere debere. Erit ergo uestre prudentie ac pietatis, ut nec Laudensis Ecclesia debito priuetur honore odio pastoris, nec monasterium subiaceat tyrannidi deuastatoris.



EPISTOLA XI. IDEM AD EUMDEM.

Quid ora caudeque uulpium blandiuntur hic domino meo? Aut exeant de palatio, aut suos representent  satellites qui edicta Cesaris contemnunt, qui legatos eius interficere moliuntur, qui ipsum asino cequant. Taceo de me, quem nouo locutionis genere equum emissarium susurrant, uxorem et filios habentem, propter partem familie mee de Francia recollectam. uictis abest pudor. O tempora! o mores! ubinam gentium uiuo! Si patriam sequor, sanctissimam fidem relinquo; si non sequor, exsulo. Sed potius licet cum fide in palatio exsulare quam sine fide in Latio regnare.



EPISTOLA XII. AD HUGONEM SCHOLASTICUM.

HUGONI SUO GERBERTUS quondam scholasticus.

Secundum amplitudinem mei animi amplissimis  honoribus ditauit me dominus meus. Nam que pars Italie possessiones beati Columbani non continet? Hoc quidem ita ex largitate et beneuolentia nostri Cesaris, fortuna uero aliter instituit. Secundum amplitudinem quippe amici mei amplissimis me onerauit hostibus. Nam que pars Italie meos non habet hostes? uires mee impares sunt uiribus Italie. Conditio pacis hec est, si spoliatus seruio ferire desinent, uestitum districtis persequentur gladiis; ubi gladio ferire nequibunt, iaculis uerborum appetent. Contemnetur imperialis maiestas, cum in me, tum in seipsa in diuisione sanctuarii Domini secundum libellarias leges facta: quia consentire nolo, perfidus, crudelis, tyrannus cognominor. Ipse Cesar omnium hominum excellentissimus, a furciferis asino  cequatur. O amicorum fidissime! ne deseras amicum consilio et auxilio. Recordare quod te orauerim me malle esse militem in Cesarianis castris quam regem in extraneis.



EPISTOLA XIII. AD ECBERTUM ARCHIEPISCOPUM TREuIRENSEM.

uestram felicitatem, gloriam existimamus esse nostram. Incommoditatem si quam sustinetis, simul patimur. Domini nostri Cesaris magnanimitatem, intentionem, appetitum bonorum uirorum supereminentem cognouistis. Proinde si deliberatis an scholasticos in Italiam ad nos usque dirigatis, consilium nostrum in aperto est; quod laudabitis laudabimus, quod feretis feremus.



EPISTOLA XIu. D PAPAM IOANNEM.


Beatissimo pape IOANNI GERBERTUS solo nomine officii Bobiensis cenobii abbas. Quo me uertam? proh pudor! Sedem apostolicam si appello, irrideor, nec ad uos propter hostes est ueniendi facultas, nec de Italia egrediendi libera potestas. Morari difficile, quando nec in monasterio nec extra quidquam nobis relictum est, preter uirgam pastoralem et apostolicam benedictionem. Dominam Imizam, quia uos diligit, diligimus. Per eam nobis et nuntiis et epistolis significabitis quidquid nos facere uoletis: simulque nos per eam uobis quidquid de statu et molimine regnorum cognouerimus uestra interesse. ualete.



EPISTOLA Xu. AD PETROALDUM MONACHUM.


Magnam intelligentiam tuam, frater, ne turbent fluitantia. Qui te quondam florentem Dominum clamabant et patrem, nunc conseruum habere dedignantur et parem. Sors omnia uersat. In dandis et accipiendis, ut monachum decet et nosti, nostra licentia utere. Ne negligas quod condiximus, ut tui memoriam frequentiorem habeamus.



EPISTOLA XuI. AD GERALDUM ABBATEM AURILIACENSEM.

Occidit, occidit, mi Pater, status Ecclesiarum Domini. Respub. periit, sanctuarium Domini peruaditur,  populus preda fit hostium. Consule, Pater, quo me conuertam. Milites quidem mei arma sumere, castra munire parati. Sed que spes sine rectore patrie, cum fidem, mores, animos, quorumdam Italorum pernoscamus? Cessimus ergo fortune, studiaque nostra tempore intermissa, animo retenta repetimus, quibus si placet magistrum quondam nostrum Raimundum interesse cupimus, interim dum Kal. Decembribus Romam iter intendamus.



EPISTOLA XuII. AD EUMDEM.

Pater meus Adalbero Remorum archiepiscopus uos bene ualere cupit, et quia uestram presentiam non adiit, conturbatio regnorum fecit, specialisque  contra suam Ecclesiam commotio Heriberti Tricassini, et Ottonis comitis filii Tedbaldi. Qui status regnorum penes uos sit scire cupit, et an Hugo, quem uestra lingua abbacomitem dicitis, uxorem duxerit. Que sua sunt nostra putate, et ne uestra gratis appetat, quid sui uobis placeat significate. Hoc signo, sagum lineum operosum uobis mittit, sicut olim per uestrum Airardum alterum miserat, sed planum. De multiplicatione et diuisione numerorum libellum a Ioseph Hispano editum abbas Guarnerius penes uos reliquit, eius exemplar in commune rogamus. Si limina beatorum Remigii et Dionysii datur uobis copia uidendi, nuntio premisso uestris alloquiis poterimus condelectari.



EPISTOLA XuIII. AD FRATRES BOBIENSES.


Scriptura sancta dicit: Qui ficte Dominum querunt, nunquam inuenire mereantur. Qui regulam sancti Benedicti professi estis, et pastorem deserendo abiecistis, colla tyrannis sponte subdidistis. Non de omnibus dico tyrannis uestris ducibus. Ante tribunal Christi quomodo apparere uultis? Hec quidem non causa retinendi honoris scribo, sed loquenda loquens, cura pastorali animam meam crimine libero, non audientes implico. Apostolica priuilegia reuoluite, anathemata que mihi ostenditis ad memoriam reducite, insuper intelligite quod sacri canones dicunt: Qui excommunicatis quolibet modo se iunxerit, excommunicatus sit. uidete in  quanto periculo res uestre site sint. Supernus iudex faciat uos sua precepta cognoscere, et ea opere implere.



EPISTOLA XIX. AD RAINAUDAM MONACHUM.

Recte quidem, frater, conquereris super abbatis tui priuatione. Oues in conuallibus ante ora luporum absque pastore, monachi in monasterio absque abbate. Secundum scire tuum et posse, bene te uelle et facere adhortor, et moneo. Unius anni tria diuersa imperia super te docent que uides, fallacia et inconstantia. Futuram desolationem, non tantum parietum quantum animarum ingemisce, et de Domini misericordia noli desperare.



EPISTOLA XX. AD ADELAIDEM IMPERATRICEM.


Multa quidem peccata mea ante Deum, sed contra dominam meam, qui ut a seruitio repellat, fidem promissam nunquam uiolaui, commissa non prodidi, pietatem sine auaritia exercere me putaui. Si erraui circa uoluntatem uestram quid modicum, fecit hoc improuidentia, non deliberatio: sintque uobis satis continuate iam in penitentia Quadragesime, quod certe sic confido esse. Preualuit ad tempus quorumdam nobilium pauperum ceca cupiditas, nunc preualeat uestra, que semper fuit, circa iustitiam pietas. Fauet ad hoc diuinitas, regna uobis concilians, et reges potentes uestro imperio subdens.  Mea sententia hec est. Quam fidem filio domine mee A. seruaui, eam matri seruabo. Si nequeo presens, saltem absens bene loquendo, bene optando, bene orando.



EPISTOLA XXI. AD ECEMANNUM PALATINUM MONACHUM.

Beneuolentiam tuam circa me sentiens, mi frater, tanti hominis gratulor amicitie. Eum uere te constantem in fide cum in me tum in his qui se tibi crediderunt, liquido deprehensum *. Neque enim domus admirabilis femine te aliter charum haberet. Suscipies igitur onus amici, bona uerba suggeres, epistolas meas benigne interpretaberis, mea negotia tua putabis.



EPISTOLA XXII. AD DOMINAM IMISAM.


Felicem me iudico tante femine agnitione et amicitia, cuius fidem firmam, constantiam longeuam admirari non sufficiunt Galli mei. Et quamuis uestra prudentia non egeat admonitione, tamen quia uos collaborantes et condolentes nostro infortunio sentimus, dominum papam conueniri nuntiis et epistolis uestris uolumus, ac nostris: et si quos et specialiter et in communi habemus fautores et adiutores, ut qui simul tristamur propitia diuinitate gaudeamus. Dominam meam Theophaniam imperatricem nomine meo conuenite. Reges Francorum filio suo fauere dicite, nichilque eos aliud conari, nisi tyrannidem  Henrici regem se facere uolentis sub nomine aduocationis uelle destruere.



EPISTOLA XXIII. AD DOMINUM IOANNEM PAPAM.

Grauiter et iniquo animo fero peruadi, diripi sanctuarium Domini creditum mihi a sancta Romana et apostolica Ecclesia. Porro, quid deinceps stabilietur, si id dissoluitur quod actum est consensu principis, episcoporum electione, cleri et populi uoluntate, postremo omnium hominum excellentissimi pape consecratione? si precepta uiolantur, priuilegia contemnuntur, diuine et humane leges sustolluntur? Qua spe uos adeundi periculum faciam, ne dedignemini sacris apicibus significare. Alioquin ne miremini si his castris me applico, ubi maxima  portio legis humane, nulla diuine: humanitas quippe prima in actiuis, diuinitas secunda in speculatiuis. Fiet hoc mea pusillanimitate, uestra cessante magnanimitate.



EPISTOLA XXIu. AD LUPITUM BARCHINONENSEM.

Licet apud te nulla mea sint merita, nobilitas tamen ac affabilitas tua me adducit in te confidere, de te presumere. Itaque librum de astrologia translatum a te, mihi petenti dirige, et si quid mei uoles in recompensationem indubitate reposce.



EPISTOLA XXu. AD BONI FILIAM GERUNDENSEM EPISCOPUM.


Multa quidem auctoritas uestri nominis me mouet, cum ad uidendum et alloquendum tum etiam ad obtemperandum: et hoc diu negatum distulit negata libertas ea cum dolore concessa. Domino meo Ottone Cesare iam non superstite, fas et amicis loqui, et eorum imperiis obsequi. Si qua nobis significare uoletis, usque ad Kalendas Nouembris Remis, uIII Kal. Ianuar. Rome erimus, si pace uti poterimus. De multiplicatione et diuisione numerorum Ioseph sapiens sententias quasdam edidit, eas Pater meus Adalbero Remorum archiepiscopus uestro studio habere cupit.



EPISTOLA XXuI. AD ECBERTUM ARCHIEPISCOPUM TREuIRENSEM EX PERSONA ADALBERONIS.


uide Patrologie tom. CXXXuII in ADALBERONE REMENSI, epist. 1.



EPISTOLA XXuII. AD uILLEGISUM MOGUNTINUM ARCHIEPISCOPUM EX PERSONA EIUSDEM.

uide ibid., epist. 2.



EPISTOLA XXuIII. EX PERSONA HIERUSALEM DEuASTATAE UNIuERSALI ECCLESIAE.

Ea que est Hierosolymis, uniuersali Ecclesie sceptris regnorum imperanti. Cum bene uigeas immaculata sponsa Domini, cuius membrum esse me  fateor, spes mihi maxima per te caput attollendi iam pene attritum. An quidquam diffiderem de te, rerum domina, si me recognoscis tuam? Quisquam ne tuorum famosam cladem illatam mihi putare debebit ad se minime pertinere, utque rerum infima abhorrere? Et quamuis nunc deiecta, tamen habuit me orbis terrarum optimam sui partem. Penes me prophetarum oracula, patriarcharum insignia. Hinc clara lumina mundi apostoli prodierunt, hinc Christi fidem reperit orbis terrarum, apud me Redemptorem suum inuenit. Etenim quamuis ubique sit diuinitate, tamen hic humanitate natus, passus, sepultus, hinc ad celos elatus. Sed cum propheta dixerit: Erit sepulcrum eius gloriosum, paganis loca sancta subuertentibus,  tentat diabolus reddere inglorium. Enitere ergo, miles Christi, esto signifer et compugnator, et quod armis nequis, consilii et opum auxilio subueni. Quid est quod das, aut cui das? nempe ex multo modicum, et ei qui omne quod habet gratis dedit, nec tam ingratis recepit, et hic eum multiplicat, et in futuro remunerat. Per me benedicit tibi, ut largiendo crescat et peccata relaxet, ut secum regnando uiuas.



EPISTOLA XXIX. AD WALONEM EIUSQUE PERTINACES EX PERSONA ADALBERONIS.

uide Patrologie tom. CXXXuII in ADALBERONE REMENSI, epist. 3.



EPISTOLA XXX. AD NOTEGARIUM EPISCOPUM LEODICENSEM EX PERSONA EIUSDEM.


uide ubi supra, epist. 4.





EPISTOLA XXXI. CONTROuERSIA DIEDERICI EPISCOPI METENSIS CONTRA CAROLUM.

DIEDERICUS, seruus seruorum Domini, imperatorum amator, prolisque tutissimus tutor, CAROLO sanguine nepoti, sed fidei impudentissimo uiolatori.

Fidem a nemine unquam bonorum uiolatam, ut nosti, presente uenerando Notegario episcopo, teque licet non nobilioribus, tamen ueritate excellentioribus presentibus; ante beati Ioannis aram, in sacra uerba datam, leuissime transfuga, nec in hanc  nec in illam partem fidem habens, cecus te amor regnandi debilitatum negligere cegit. Et quid mirum si in nepotem pestem tui sordidissimi cordis euomis, qui cruenta manu et ad omne scelus semper promptissima cum latronum grege et furum manipulo, dum fratri tuo nobili Francorum regi Laudunum ciuitatem suam, inquam suam, nunquam utique tuam, dolo malo subriperes, eumque regno fraudares, et imperatoriam sororem, regnique sui consortem infamares, tuisque mendaciis commaculares? Nihil unquam pensi habuistis, dilatate, incrassate, impinguate, qui non secutus patrum tuorum uestigia, dereliquisti Dominum factorem tuum. Recordare os tuum impudens quoties digito compescuerim, dum turpia in Remensem archiepiscopum, turpiora  in reginam dementiendo serpentino sibilo effudisti. Quid in Laudunensem episcopum feceris ipse nosti melius, breui tu Lothariensium regni angulo latitans, uanissimoque supercilio te toti preesse iactitans. Quid neptis utriusque nostrum femina, te te uiro melior, cum nobilis indolis filio: quid apostolorum uicarii Ecclesie sancte ouilis pastores, quos tu canino dente noctu et interdiu rodere conaris: quid alii preterea principes, qui nichil tuo iuri debent, eiusdem habeant Dominoque auctore possideant reminiscere: et ita tandem inania excutiens somnia, frontemque falsissimo poculo debriatam expurgans, poteris metiri nil esse quod agis ad nil diuino nutu deueniendum quod moliris. Quorum ergo haud pro merito ascriptus numero, ligandi soluendique donatus  honore, mihi indigno pastorali uirga commissam defensurus Ecclesiam: Ecclesiam dico, non aliam quam summi pastoris sanguine redemptam, quam tu, diuinum ius contemnens, cum tuis complicibus lacerare atque dilaniare pro posse tuo contendis: horribilem spernens illam Dominicam uocem, qua tonatur: Qui uos tangit, tangit pupillam oculi mei, et aliam qua eodem modo dicitur: Qui uos spernit, me spernit. Tua hactenus uulnera curare studens, infudi oleum et uinum, idem mitia secreto per familiares nostros asperis publice miscens. Abhinc nisi resipiscas Spiritus sancti gladio, qui mihi commissus est, cum tibi computribilibus membris rescindam, atque igni tradam inexstinguibili: ut sicut fides tua, si non contemneres, esset cum superis, ita contemnenti  sit perpetuo cum inferis. Quando iam confirmatis uectibus et celestis Hierusalem clausis portis a uirginis filio ipsius ciuitatis sponso dicetur reprobis: Discedite a me, maledicti, in ignem eternum, qui preparatus est diabolo et angelis eius, sicut scriptum est: ue qui predaris! nonne et ipse predaberis? Caue ne in ea preda inueniaris in qua qui inuenitur ab eterna hereditate extorris redditur.


Infatuet Dominus consilium Achitophel.





EPISTOLA XXXII. GERBERTUS EX PERSONA CAROLI.

CAROLUS sola Dei gratia si quid est, DIEDERICO hypocritarum idee, imperatorum infidissimo, prolisque parricide ac in commune hosti reip.

 Grauitatis siquidem mee fuerat, maledicta tua taciturnitate premere, nec pensi habere quod petulantia magis tyranni, quam iudicium protulit sacerdotis. Sed ne silentium tuis coniuratis uideatur facere confessionem, summam tuorum scelerum paucis attingam, et de maximis minima referam. Consilii quoque mei nonnulla pretermittam, ut qui uelut inanis uter spiritu intumuisti, meo ut tu desipis incrassati, impinguati, dilatati, pressus pondere detumescas. Cur domnam ducem Beatricem cum filio regnique primatibus a nobis pretendis delusam? Te miser non sentis, nec quemquam pene fore tue coniurationis participem. Non solus, nec in angulo fidem integerrimam filio nostri Cesaris astruo, ut tu nocturno mero eructas. Adsunt mecum Gallie principes,  reges Francorum, uelis nolis preclarissimi Lotharienses fide deuoti. His est cure filius Cesaris, hi nec regnum querunt eripere, ut tu nec conregnantem instituere. Tu diuina et humana confudisti iura, deque legibus oscitans ut limax in suo conclaui cornupeta tibi uideris. Cur pastorali officio minas intendis? Quasi uero tu pastor, et non lupus rapax, et potius alter Iudas, si Iudas apostolus, qui Dominum suum triginta prodidit argenteis, et tu episcopus qui Dominum tuum regem heredem regni regno priuasti, spe famosissimi questus. Paruum tibi hoc, penas de eo quantum ad te fine carentes uelut de hoste sumpsisti. Siccine Ottonum promeruerunt beneficia? Denique nunquam ad eos fidem habuisse, non solius filii causa conuinceris. An cum Lotharium  regem Francorum, quem gloriosum uocas, cum maxime oderis, hunc inquam cum regno pellebas, meque regnare cogebas, fidemne ei et mihi promissam seruabas? Mihi promissam dico ante aram, quam impudenter nominas. Profecto intelligis quid feceris. Contra fratrem meum ac sororem domini tui me arma parare impellebas, ut omne genus nostrum regium mutuis uulneribus confoderes, tyrannos nomine regum substitueres, cum quibus contempto sacerdotio uacuis aulis incubare posses. Ledere me putas, si eos lesisse dicas, quorum gloria glorior, auersa opinione affligor. uerum aliter est, immanitas scelerum tuorum occultare te propria non patitur flagitia. Et quamuis purgatione uti uelis, per emotionem in personam tuam pallor subinde, ac  subinde rubor, silentium in loquendo subitum, uerba subita prioribus non coherentia, etiam non querentibus ingens tormentum conscientie produnt. Erubesce, miser, et quod te solum scire putasti, ad omnium notitiam peruenisse cognosce. Peccatis tuis innoxios noli commaculare, et uitia tua turpissima aliorum metiri manibus toties periurio pollutis. Cessa sacrosancta uiolare, et qui nobis indicis prior remedium penitentie, quere publicum. Periurium peregisti, urbem propriam rapinis exhausisti, depopulatus es Ecclesiam tibi  creditam. Acquiesco, redde ergo eo quod abusus es custodia domine tue quam humiliasti, erepta libertate, imposita seruitute. Et qui pupilla Domini scriberis, pupilli et  uidue lacrymis mensam tuam luxu Euangelici diuitis extruxisti, eiusmodi miseriis montes aureos coaceruasti. Super his infelix ingemisce priuatim et publice, alioquin audi quid tibi intenditur: Quoniam uenient dies in te, et circumdabunt te, et coangustabunt te undique, et ad terram prosternent te, eo quod non cognouisti tempus uisitationis tue.

Audiuimus superbiam Moab, superbus est ualde. Superbia eius et arrogantia eius plusquam fortitudo.



EPISTOLA XXXIII. PURGATIO GERBERTI OB CONTROuERSIAM A SE DESCRIPTAM.

Domino et reuerentissimo presuli DIEDERICO G. fidelis Cesaris.

O decus Romani imperii! tantumne rationis patri quondam reipub. deperisse dicemus, ut populus cum  pastore uelut ignauum pecus preda sit hostium? Generositatem, magnanimitatem, prudentiam uestram, tanquam tres fortissimas legiones pro domo Isrel opponite, ducem his diuinitatem preficite: ne qui felicitatem uestram, gloriam existimauimus nostram, si decus imperii amittimus, proinde inglorii reddamur. Et nos quidem hec dicimus, non ut admonitione egeatis, sed ut mentem nostram pro uobis sollicitam interpretemur. Quo genere interpretationis nuper usi sumus, in controuersia acerrimi hostis, uestram maiestatem exacerbantis, ubi culpam infidi interpretis subisse ueremur, dum motibus animorum eius orationem non equauimus. At si hec intentio placet, deinceps elaborabimus, et amicorum atque inimicorum affectus diligentius exprimemus, ut quid  sequi, quid uitare debeatis, per nos plena fide pernoscatis. Qua in re uobis lucem, hosti tenebras offudisse gaudemus. ualete.



EPISTOLA XXXIu. AD WILLIGISUM MOGUNTINUM ARCHIEPISCOPUM.

Multa chartis non credimus, que legatis committimus, ut huic abbati Airardo sibi intimo Pater meus Adalbero Remorum archiepiscopus, uobis per omnia fidus, multa commisit, de statu et pace regnorum uobiscum habenda. Insuper ea que per epistolam uobis significauit, sic se habere Dominum testem inuocat. Ut sibi sic legato credite, et que uobis placeant, si non est aptum scriptis, ei uiuis rependite uerbis. Sed, o mi pater! merens simili de causa merentem quibus affabor uerbis? Cesare destituti,  preda hostium sumus; Cesarem in filio superesse putauimus. O quis prodidit, quis nobis alteram lucem eripuit? agnum matri, non lupo committi oportuit. Me quidem doloris immanitas mihi consulere non patitur, nunc fertur animus preceps in hostes Italos, qui mea funditus diripiunt: nunc quasi meliora deliberans, terrarum longinqua petit. Sed dum redit Otto, dumque herent infixi pectore uultus, dum Socratice disputationes ipsius frequentes occurrunt, refringitur impetus, et peregrinationis mee tedium apud Gallos utcunque releuatur. Consule, Pater, etsi erga maiestatem uestram nulla mea sunt merita, tamen nec defuit, nec defectus aberit, si fortuna ut quondam riserit. Cum tempus opportunum nacti  eritis, et cum imperatricibus, et cum his ad quos referre putabitis, me seruum fidelem Cesaris ab exsilio reuocabitis, qui nichil deliqui, nisi quod Cesari fidelis exstiti. uos ergo soli onus meum fertis, quod nec amicis principibus communicare curaui, donec experirer quid per eum quem potissimum iudico fieri posset.



EPISTOLA XXXu. AD GERALDUM ABBATEM AURILIACENSEM.

Quantis occupationibus reipub. detineatur noster. ut ita dicamus, fiduciarius Pater Adalbero Remorum archiepiscopus, et tarditas huius legati indicat, et presens ab urbe Remensi absentia. Causa negotium continens, status regnorum est. Nam dum a Lothariensis regni primatibus obsides accipit, dum filio  imperatoris parere cogit sub regis Francorum clientela, dumque Henricum in Gallia regnare prohibet, uestro nomini conuenientia, que mitteret non habuit. At si uobis gratum fore senserit, uestem auro textam, quam uerecunde ueterem misit, noua immutabit, quod breuitas temporis non habuit: stola insuper Phrygii operis adiuncta, cum ceteris eiusdem generis. Statum regni nostri, quidue agat et moliatur ille Hugo Raimundi, per uos scire cupit. In commune hoc sentimus, quod uobis ratum, nobis prestantissimum.





EPISTOLA XXXuI. AD WIDONEM ABBATEM GANDAuENSEM, EX PERSONA ADALBERONIS.

uide Patrologie tom. CXXXuII in ADALBERONE  REMENSI, epist. 5.



EPISTOLA XXXuII. AD ROBERTUM PALATINUM.

Plurimum te mei meminisse puto, quem dies noctesque priuatis curis intersero. Itaque et dominam meam Theuphanu [Theophaniam] mei recordari facies, quam semper cupio bene ualere, et cum filio feliciter imperare. Cuius memoriam, ut equum est, frequentem habeo, ad cuius auxilium me quamplurimos declamatores, ut nosti, exacuisse Gallia testis est. Ergo tui officii erit rescire et rescribere, an in Francia uelut miles succenturiatus pro castris Cesaris remaneam, an paratus omne periculum subire uos adeam, an potius ad iter quod tu et domina mea bene nouisti, me preparem, ut Papie in palatio dispositum  est: simulque non tacebis, ubi, et quando, et quid tu de hac re sentias. Hoc quoque te nosse uelim, quecunque in eodem palatio tutis auribus commisi de fide, pietate, stabilitate illius famosi Adalberonis archiepiscopi erga herilem nostri Cesaris filium, et fidenter, sic se habere iuxta eius scire et posse.





EPISTOLA XXXuIII. AD ECBERTUM ARCHIEPISCOPUM TREuIRENSEM, EX PERSONA ADALBERONIS.

uide ubi supra, epist. 6.



EPISTOLA XXXIX. AD NOTEGARIUM EPISCOPUM LEODIENSEM.

uigilias ne PP. famosissime quondam fidei pro  castris Cesaris, an ceca premente fortuna et temporis ignorantia, diuina et humana iura pessumdari simul non cernis? Ecce palam destituitur, cui ob paterna merita fidem deuouisti, deuotam seruare debuisti. Germanum Brisaca Rhenani littoris, Francorum reges clam nunc adeunt. Henricus reip. hostis dictus Kal. Febr. occurrit. Consule, mi Pater, modis omnibus resistendum, ne conueniant aduersus Dominum et aduersus Christum tuum. Turba regnans, regnorum perturbatio. Si totam difficile est excludere partem, delige potiorem. Ego quidem, cui ob beneficia Ottonis est multa fides, circa herilem filium sic protinus delibero. Nouimus Henrici alta consilia, Francorum impetum. Sed quem finem habeat non ignoramus. Ne consortem regni facias  quem semel admissum repellere nequeas.



EPISTOLA XL. AD STEPHANUM ROMANAE ECCLESIAE DIACONUM.

Dubia reip. tempora, mi frater, Gallias me repetere cegerunt. Tota Italia Roma mihi uisa est, Romanorum mores mundus perhorrescit. In quo nunc statu Roma est, qui pontifices et domini rerum sunt: quos exitus habuit ille meus, specialiter, inquam meus, cui te commisi. Hec et que circa te sint tibi leta obstantibus significare non dubites. Mihi quidem ac nostro A. archiepiscopo Suetonios Tranquillos, Quintosque Aurelios, cum ceteris quos nosti, per Guidonem Suessonicum comitem discrete ac sine lite, quis cuius sit, remittes, et que nomini tuo  conuenientia paremus edisces. Ea quoque que de Grecorum imperio, Francorum regno, Italorum molimine, certa cognoueris, nos tibi amicos celare non debebis. Quod non habet uerborum copia, continent sententiarum pondera.



EPISTOLA XLI. AD ADALDURONEM EPISCOPUM uIRDUNENSEM.

Numerum linearum epistole huius ne spectetis. In paneis multa perpendite. Tempora periculosa libertatem tulerunt dicendi que uelis dilucide. Cumque fortuna Francie proficiat actu et opere, rapta occasione ex tempore fidelissimis conuenimus legatis. Pro parte uirorum Godefridi, fedus quod quondam inter se ac inter Ottonem nostrum Cesarem conuenerat, uos uelle innouare promisimus:  adiuncto in federe filio, quo unico gaudet. Hoc ipsum Cesarem morientem expetisse persuasimus per dilectissimum sibi filium Godefridi. Hec itaque res in commune uisa est solis nobis et filio Cesaris. Quam ceptam si prouehere uultis, uel destituere, ocius rescribetis. An simus in hoc negotio quamuis alicui periculoso, et in tuto otio, que molimira, quiue impetus hac ratione conquieuerint, non facile est dictu.



EPISTOLA XLII. AD NOTEGARIUM EPISCOPUM LEODIENSEM EX PERSONA ADALBERONIS

uide Patrologie tom. CXXXuII, in ADALBERONE REMENSI, epist. 7.



EPISTOLA XLIII. AD EUMDEM EX PERSONA GODEFRIDI.


Secundum promissa Treuerensis archiepiscopi, ordinationem A. nostri III Non. Ianuar. inspecturi, ubi adhuc decreuerit ducem itineris uestri u Kal. premittemus, et que certiora cognouerimus denuntiabimus. Eo fratrem nostrum uenturum dubium habemus.



EPISTOLA XLIu. AD ECBERTUM ABBATEM TURONENSEM.

Cum mei memoriam frequentem habeatis, inter honesta uti plurimis accepi legatis, magnamque affinitatis iure amicitiam efferatis, existimatione uestra beatum me fore puto, si sum is qui iudicio tanti uiri inueniar dignus amari. Sed quia non is  sum qui cum Panetio interdum ab utili seiungam honestum, sed potius cum Tullio omni utili admisceam: has honestissimas atque sanctissimas amicitias nulla ex parte suo cuique utili uacare uolo. Cumque ratio morum dicendique ratio a philosophia non separentur, cum studio bene uiuendi semper coniunxi studium bene dicendi. Quamuis solum bene uiuere prestantius sit eo quod est bene dicere: curisque regiminis absoluto, alterum satis sit sine altero. At nobis in repub. occupatis utraque necessaria. Nam et apposite dicere ad persuadendum, et animos furentium suaui oratione ab impetu retinere, summa utilitas. Cui rei preparande bibliothecam assidue comparo, et sicut Rome dudum ac in aliis partibus Italie, in Germania quoque et Belgica  scriptores, auctorumque exemplaria multitudine nummorum redemi, adiutus beneuolentia ac studio amicorum comprouincialium. Sic identidem apud uos per uos fieri sinite ut exorem. Quos scribi uelimus, in fine epistole designabimus. Scribenti membranam sumptusque necessarios ad uestrum imperium dirigemus, uestri insuper beneficii non immemores. Denique ne plura locuti legibus epistole abutamur, causa tanti laboris contemptus malefide fortune, quem contemptum nobis non parit solo natura ut multis, sed elaborata doctrina. Proinde in otio, in negotio, et docemus quod scimus, et addiscimus quod nescimus.



EPISTOLA XLu. AD RAIMUNDUM MONACHUM AURILIACENSEM.

 Quanto amore uestri teneamur, nouerunt Latini, ac barbari, qui sunt participes fructus nostri laboris. Eorum uotum uestram expetit presentiam. Quippe cum in propatulo sit nos curarum, plenos, non ob alterius causam studii loco immoraturos. His curis sola philosophia unicum repertum est remedium, cuius quidem ex studiis multa persepe commoda suscepimus, uelut hoc turbulento tempore motum fortune refregimus, cum in alios, tum in nos grauiter seuientis. Etenim cum is status reipub. in Italia esset, ut sub iuga tyrannorum turpiter esset eundum, si profiteremur innocentiam, uel si niti uiribus tentaremus: clientele undique forent procurande, castra munienda, rapine, incendia,  homicidia exercenda. Delegimus certum otium studiorum, quam incertum negotium bellorum. Et quoniam uestigia philosophie dum sequimur non consequimur, impetus tumultuantis animi non omnes repressimus, modo recurrimus ad ea que reliquimus, nunc Hispanie principes adimus familiaris nostri abbatis Guarini adhortatione commoti, hunc sacris litteris domine nostre Theuphanu imperatricis semper Auguste, semper amande, semper colende, prioribus diuellemur ceptis. In tanta rerum inconstantia, doloris metus, gaudii appetitus, fidissimi patris Geraldi, quem hec non tangunt, specialis filius Gerbertus sequendorum deposcit sententiam. uale, ualeat pater Geraldus, ualeat frater Airaldus, ualeat sanctissimus ordo, meus altor et informator, meique sit memor in sanctis petitionibus, ac Patris A. archiepiscopi Remorum sibi per omnia deuoti.



EPISTOLA XLuI. AD GERALDUM ABBATEM.

An quidquam melius amicis diuinitas mortalibus concesserit nescio, si modo ii sunt qui digne expetiti digneque uideantur habiti. Felix dies, felix hora, qua licuit nouisse uirum, cuius nominis recordatio omnes a nobis molestias detorserit. Eius si presentia uel interdum fruerer, beatiorem me non frustra putarem. Quod ut fieret, sedes mihi non ignobiles in Italia collocaueram. Sed inuoluit mundum ceca fortuna, que premit caligine, an precipitet, an dirigat  me modo tendentem hac, modo illac. Adherent uultus amici infixi pectore: eum dico, qui est dominus et pater meus Geraldus, cuius deliberatio nostra fiet exsecutio.



EPISTOLA XLuII. AD ADALBERONI uOCATUM EPISCOPUM uIRDUNENSEM ET HERMANNUM FRATRES.

Felices quibus paterna uirtus exemplar sit imitabile. uester genitor hoc petit. Repentinus casus ne uos deterreat, filio Cesaris fidem quam promisistis inuiolatam seruate, omnia castra ab hostibus tuemini, denique nec Scarponnam, nec Haidonis castellum, nec quidlibet eorum que uobis reliquit, Francis reliqueritis: illecti aut uana spe sue liberationis, aut terrore sui cruciatus, aut filii Friderici.  Hec precepta magnanimus pater generosis filiis dedit. Sentiant in uobis hostes non se totum cepisse Godefridum, auxilia undique comparate, liberatores patrie, uos similes patri in omnibus representate. XuII Kalend. Aprilis me interpretem fieri uoluit sibi suique fidissimum.



EPISTOLA XLuIII. AD INNOMINATUM.

Obscuram epistolam et sine nomine paucis absoluimus. Lotharius rex Francie prelatus est solo nomine, Hugo uero non nomine, sed actu et opere. Eius amicitiam, si in commune expetissetis, filiumque ipsius cum filio Cesaris colligassetis, iamdudum reges Francorum hostes non sentiretis.



EPISTOLA XLIX. AD NOTEGARIUM EPISCOPUM LEODICENSEM.


Spectabile faciunt nomen uestrum presentia tempora, quibus paucorum laudatur probitas, multorum predicatur improbitas. Speculatur nunc amicus uester Godefridus, qui amicorum se potius quam sua amauerint, qui uxori ac liberis fidem laturi forent, si se ultima rapuisset dies. Et quia tantus uir de uobis optime sentit, hoc solum indicio esse potest, quanta in uobis eniteat uirtus. Qui se amant, quique sui sunt, hortatur et admonet ut domine sue Teuphanu, filioque eius fidem habeant, minime uiribus hostium sint infracti, nullo terreantur casu. Aderit leta dies, que patrie proditores et liberatores uere suppliciis et premiis distinguat, disgreget. Fidissimum uobis Adalberonem Remorum archiepiscopum nullo modo harum rerum conscium facietis, qui quanta prematur tyrannide testantur epistole ad archiepiscopos uestros directe, in quibus nichil eorum que uoluerint scripsit, sed que tyrannus extorserit oscitanti.



EPISTOLA L. AD MATHILDEM COMITISSAM.

Deponat domina mea Mathildis omnem querimoniam: clarissimus uester coniunx Godefridus inter pares precipuus, ac ipsis uictoribus formidabilis, hoc precepit. Exhilarate mentem, quia spiritus tristis exsiccat ossa, consilia turbat. Domine Teuphanu imperatrici semper Auguste ac filio eius semper Augusto cum filiis uestris fidem purissimam  seruate. Pactum cum Francis hostibus nullum facite, Francorum reges auersamini. Castra omnia sic tenete, sic defendite, ut nullam in his habeant partem aduersarii uestri, scilicet neque pro spe liberationis mariti, neque pro terrore peremptionis eius, aut filii Friderici. Hec XI Kal. Aprilis ad flumen Matronam mee fidei commisit, que uobis plena fide retuli.



EPISTOLA LI. AD SIGIFREDUM COMITIS FILIUM GERBERTUS.

Nimium amorem circa parentes uestros, qui nunc exsules sunt habentes, eos ad flumen Matronam XI Kal. Aprilis allocuti sumus. Et que dominam nostram Teuphanu de sua fidelitate scire uoluerunt, per epistolam mandamus. Et quia cum beneuolentia Ottonis  et Heriberti, quorum custodia seruantur, eos alloqui ualemus, quecunque et uos et domina nostra eis mandare uolet, litteris nos habere facietis. Hoc insuper uestre fidei committimus, quia si Hugonem uobis in amicitiam colligaueritis, omnes impetus Francorum facile deuitare ualebitis.



EPISTOLA LII. AD DOMINAM THEUPHANU IMPERATRICEM.

Cupienti mihi uos adire secundum imperium uestrum, non frustra renisa est diuinitas. Nam XI Kal. Aprilis captos comites allocutus, Godefridum, patruumque eius Sigifridum, inter hostium cuneos solus repertus sum uestrarum partium, cui fidenter de statu imperii uestri suas sententias concrederent.  Scripsi itaque exhortatorias epistolas secundum intellectum eorum, coniugibus, liberis, amicis: ut in fide uestra perstent, nullo hostium incursu terreantur, eorumque exemplo, si fortuna tulerit, exsilium potius eligant pro fide uobis seruanda quam patrie solum cum perfidia. Hos ego uiros in primis carissimos habeo, quibus grauius est quod uestra negotia non ualent exsequi, quam quod captiuitati hostium uidentur addicti. Sed quia principum dissensio interitus regnorum est, principum uestrorum concordia remedium tantorum malorum nobis fore uidetur. Funiculus quippe triplex difficile rumpitur. Noueritis etiam reges Francorum nos non equis oculis intueri, eo quod de uestra fidelitate eis contraria sentiamus, simulque quod multa familiaritate  fruamur Adalberonis archiepiscopi Remorum, quem simili de causa insectantes infidissimum sibi putant. In his omnibus quid nos uelitis facere, et si inter hostes uia patuerit ulla, quo et quando uestram presentiam possumus adire certius significate nobis, paratis per omnia uobis obtemperare. Res eo processit, ut iam non de sua expulsione agatur, quod malum tolerabile esset, sed de uita et sanguine certent. Hoc mihi secum commune est, quasi se contra conatus regios incitanti. Moles denique oppressionis tanta est, uestrique nominis tanta inuidia, ut suas miserias nullis audeat uobis significare rescriptis. Sed hec tyrannis si inualuerit, locusque ad uos profugiendi patuerit sibi, non frustra de uobis meliora senserit, spem certam habuerit, qui uobis ac filio  uestro in quo ualuit suffragium meditatus est.





EPISTOLA LIII. AD LOTHARIUM REGEM EX PERSONA ADALBERONIS.

uide Patrologie tom. CXXXuII in ADALBERONE REMENSI, epist. 8.





EPISTOLA LIu. AD TREuIRENSEM ARCHIEPISCOPUM EX PERSONA ADALBERONIS.

uide ubi supra, epist. 9.





EPISTOLA Lu. AD EUMDEM.

uide ubi supra, epist. 10.





EPISTOLA LuI AD EUMDEM.

uide ubi supra, epist. 11.





EPISTOLA LuII. OBIECTIO IN ADALBERONEM.


uide ubi supra, epist. 12.





EPISTOLA LuIII. PURGATIO.

uide ubi supra, epist. 13.



EPISTOLA LIX. AD DOMINUM METENSEM EPISCOPUM DIEDERICUM.

Qui actus uel dispositio regia in presenti sit, dubitatio legati Henrici Idibus Maii patefecit, cuius in reditu curiositas sciscitandi, et plurima perquirendi, aliud uultu pretendere, aliud mente gerere significauit. Dux Hugo ad sexcentos milites collegisse dicitur. Ea fama conuentum Francorum Compendiaco  palatio habitum u Idus Maias subito dissoluit ac liquefecit. Interfuerunt de uestris quidem dux Carolus, comes Reinharius, de nostris Herbertus Trecassinus, sed Otto acriori cura exclusus, adfuit etiam Gibewinus, episcopus Laudunensis Adalbero frater Gocilonis, obside pacis filio fratris Barde dato, ea conditione euasit, ut quod Sigifridus ac Godefridus facturi sint faciant. Quid hoc sit, Francis spes mera, nobis res certa? Tantum superest, quam patriam in manibus consilio et auxilio et uiribus tenetis, hostibus consilio et auxilio destitutis tradere ne uelitis. Urbem uirdunensium a paucis predonibus quiete tueri, inquieto et iniquo animo fero, nisi forte hoc maiori differtur consilio, ut unde non sperant precipiti excidio tabescant.



EPISTOLA LX. GERBERTUS INNOMINATO.


Res celanda multis committi non uult. Quod diuerso stylo nobis scribitur, aduersis tractari non iniuria putatur. Silentium amici uestri Adalberonis proprium statum, simulque Ecclesiarum Domini ac palatii Francorum indicat. Quod ut potero breuiter accingam. Ego fidelium Cesaris non immemor. Coniuratio in filium Cesaris ac in uos et acta est et agitur, non solum a principibus, inter quos Carolus dux iam non in occulto est, sed etiam a militibus, quos spe aut metu allici est possibile. Dux Hugo XIu Kalendas Iulii regem ac reginam osculatus est tandem astutia quorumdam, ut in coniuratione tanti uiri nomen fore putaretur, quod minime est, nec  fore putamus hac tempestate. Sigifridus comes ad sua rediit, Godefridus comes, si Castrilucium cum Hainao Reniero redderet, seque filiumque suum comitatu ac episcopatu priuaret uirdunensi: de reliquo integram fidem Francorum regibus exhiberet, datis obsidibus fortassis ad sua remeare ualeret. Finis Theoderici ducis Hugonem ducem respicit, Ottonem Heribertus. Fidum uobis Adalberonem archiepiscopum pax sequestra nunc tandem conciliat, eo pacto, ut interim instituatur perpetua. Qua in re uestrum suorumque, pro quorum nomine antefertur, nec fieri potest ut quidquam instituatur, quod uestre suorumque saluti obsistere possit. Latens ac furtiua expeditio nescio quibus uestrorum subito intenditur. Quid trans Rhenum gesseritis, nos  de uestra salute letantes non celabitis.



EPISTOLA LXI. ADALBERONI ARCHIEPISCOPO GERBERTUS.

Ut uoluistis consultum est, mora uestra usque ad determinatum colloquium in commune laudata. Amicitia Hugonis non segniter expetenda, sed omnino conandum ne bene cepta male abutamur. Nam quidem intelligentia hec est, sed nescio quonam pacto frater uester Godefridns atque Rainherius, Gobthero meo, quem Turonium miseram, dixerunt, uos presto adfore, ut si quem nuntium Odo uobis mitteret, et alloqui possetis, et que significaret opere adimpleretis. Ceterum dux Hugo nacta occasione ex dissensione episcopi Parisiensis et abbatis  Gual. abbatem nostrum Airardum inter ceteros ad se uenire orat. Id ut peragat persuasum iri posse confidimus. Colloquio soluto moras omnes soluite, urbique ac uestris uos restituite.





EPISTOLA LXII. AD BEATRICEM DUCEM EX PERSONA ADALBERONIS.

uide Patrologie tom. CXXXuII in ADALBERONE REMENSI, epist. 14.





EPISTOLA LXIII. AD EAMDEM.

uide ubi supra, epist. 15.





EPISTOLA LXIu. AD EAMDEM.

uide ubi supra, epist. 16.



EPISTOLA LXu. AD NITHARDUM ABBATEM MEDELECENSEM.


Semper quidem plurimorum utilitati prospiciendum, priuatisque commodis publica preferenda. Fratrem Gaud. subito cum re omni familiari parata ac paranda redire cogitis, nulla temporis ratione habita. Soline tantos motus ciuilis belli non sensistis? qui domini rerum ac principes esse uidemur, itinere frequenti equis attritis comites rariores habemus. Tedio monasterii cum nolle redire dixistis, id ne uerum sit quoquo modo reducem tenetis. Consequitur ergo ut in hoc experiamur paucorumne commodum, an multorum, sit uobis pretiosius.





EPISTOLA LXuI. AD NOTEGARIUM EPISCOPUM LEODICENSEM.

 uide Patrologie tom. CXXXuII in ADALBERONE REMENSI epist. 17.





EPISTOLA LXuII. AD EUMDEM EX PERSONA EIUSDEM.

uide ubi supra, epist. 18.



EPISTOLA LXuIII. AD ABBATEM RAINERUM.

Quamuis intelligentiam uestram non lateat artem artium regimen esse animarum, tamen tam occupatis in repub. suggessisse non inutile uisum est. Fratrem Menig. quem suaui eloquio, affabilitate paterna transmarina mutare cegistis, herentem ac dubium quibus ualuimus sententiis uestram mansuetudinem sibi notam experiri persuasimus. Erit ergo docti uiri, more boni medici, mellita proferre,  ne primo gustu amaris ingestis antidotis, salutem suam formidabundus incipiat expauescere. Hac conditione, si placet, suscipite; si displicet, ne forte proditoris fungamur officio, quo uelit redire equo animo ferte.



EPISTOLA LXIX. AD ECBERTUM ARCHIEPISCOPUM TREuIRENSEM.

Non exsecutum esse quod ab urbe uirdunensi de reditu fratris G. mandauimus, acrior cura presentium tempore effecit, dum et quod nolumus necessitas infert, et quod uolumus aufert. Nunc tandem ne bene meritis appareamus ingrati, clementie uestre ut possumus remittimus, hoc unum a solita beneuolentia uestra expetentes, ut experiatur uestram affabilitatem  ob nostram commendationem, et si pace uestra fieri potest, ne careat studiis quibus impensius operam dare disposuit.



EPISTOLA LXX. AD MAIOLUM ABBATEM CLUNIACENSEM.

Etsi uigilanti cura super uestro grege assidue occupati estis, propensioris est tamen caritatis, si alieni gregis contagio interdum medemini. Floriacensis cenobii propter reuerentiam Patris Benedicti summum locum penes monachos, ut aiunt, peruasor occupauit. Si uos tacetis, quis loquetur? Hoc incorrecto, quis improbus similia non sperabit? Nos quidem hec zelo diuini amoris dicimus, et ut nostro examine si probus est recipiatur, si improbus omnium abbatum ac monastici ordinis societate, ad  penam sue damnationis priuetur. Quod uobis ratum litteris uestris nobis fiet acceptissimum.



EPISTOLA LXXI. AD GERALDUM ABBATEM AURILIACENSEM.

Omimium dilecte Deo, ardere bellis orbem terrarum uides, et ad Omnipotentem manus pro statu Ecclesiarum Domini non erigis! Salutiferum quidem iter caritatisque plenum ad limina beati Geraldi nos habere cupitis: cui uoto utinam faueat Diuinitas! Sed id quam difficile factu sit facile intelligitur, nisi uestra obtineant merita. De rege Ludouico quis habeatur consulitis, et an exercitus Francorum auxilium Borello laturus sit. Horum primum a nobis minime queri oportet, quoniam, ut ait Sallustius,  omnes homines qui de rebus dubiis consulunt oportet esse remotos ab ira, odio, misericordia. Alterum suapte natura adesse, et non esse equaliter uergens, nostra intelligentia magis uidetur tendere ad non esse. Organa porro, et que uobis dirigi precepistis, in Italia conseruantur, pace regnorum facta uestris obtutibus representanda. Que hosti iuris sunt, ut uestra spectate. Desiderabilem presentiam pii Patris, uel causa beati Remigii Francorum apostoli desiderantibus filiis exhibete, ut nostrum impossibile uestro soluatur possibili.



EPISTOLA LXXII. AD STEPHANUM DIACONUM, DATA uI NON. MARTIAS.

Exsequiis domini Lotharii regis occupati multa tibi querenti pauca rescripsimus. Lotharienses dudum  capti omnes elapsi sunt, preter comitem Godefridum, de quo in breui meliora sperantur. Que penes te tuosque agantur rescribe, atque per hunc legatum libros tua industria nobis rescriptos consummata caritate remitte.



EPISTOLA LXXIII. AD NITHARDUM ABBATEM MEDELECENSEM.

Quod uestra presentia interdum non perfruimur, turbulente reipub. imputatur. uos solum grauia pati putatis, queque asperrima ceteris sint ignoratis. Sed cum agantur homines dubia sorte, mihique, non nostris, incerto certa queratur sedes, cur tandiu penes me deposita male fide fortune thesaurizatis? Et quia, utpote fidissimus fidissimo loquor,  maturate iter. Nam aut imperialis cito me colliget aula, aut quantocius omissa diu repetet Hiberia.





EPISTOLA LXXIu. AD ECBERTUM ARCHIEPISCOPUM EX PERSONA ADALBERONIS.

uide Patrologie tom. CXXXuII, in ADALBERONE REMENSI, epist. 20.



EPISTOLA LXXu. EX PERSONA EMMAE REGINAE AD MATREM.

Domine ADELAIDI imperatrici semper Auguste EMMA quondam regina, nunc lumine Francorum orbata.

Elapsa sunt tempora mearum deliciarum, tempora decoris mei, o mi domina, et o dulcis mater: dum is  quo florente florebam, quo regnante regnabam, coniugem in perpetuum uiduam fecit. O amara dies uI Nonarum Martiarum, que mihi uirum eripuit, que me in has miserias precipitauit! Intelligat pia mater gemitum et angustias filie doloribus plene. Non esse me penitus preoptarem, nisi Diuinitas solatio reliquisset mihi matrem. O quando uidebo, quando alloquar! Nostri quidem uestre presentie, ac regis Conr. in uicinia Romarici montis, ubi confinium regnorum est, Xu Kalend. Iunii, me ac filium meum occurrere uolunt. Sed hec mora mille annorum mihi est. Noueritis interim Francorum principes mihi ac filio simul fidem sacramento firmasse. In hoc, et in reliquis, que sequenda, que uitanda sint, uestro iudicio utemur. Ut non solum II. regine, sed omnium  dicamini mater regnorum. Recordamini preterea uerborum uestrorum, quod uirum meum pre me dilexeritis, quodque ipse pre me uos amauerit. Prosint anime eius hi dulces affectus, et quod temporaliter exhibere non ualetis, spiritualiter recompensetis per sanctos Patres, id est episcopos, abbates, monachos, ac per seruos Domini quosque religiosissimos.





EPISTOLA LXXX. INuECTIuA IN uIRDUNENSIUM ECCLESIAM.

Quod remedium morbis tuis inueniemus, uirdunensium exsecrata ciuitas? Unitatem sancte Domini  Ecclesie scidisti, sanctissimam societatem humani generis abrupisti. Quid enim aliud egeris, cum pastorem tuum uoluntate hereditarii regis, consensu et fauore comprouincialium episcoporum electum, ac insuper episcopali benedictione donatum, adhuc pertinax minime recognoscis? teque uelut membrum mutilum ac deforme, sine unitate corporis, ex olea in oleastrum inserere tentas? Ideo pastorem non recognoscis, quia regem tuum regno priuare moliris. Non est tui iuris creare nouos reges ac principes, id est sub insolita transire iuga. Grauissimum est peccatum tuum, impia ciuitas. Non confregit aries muros tuos, non fame infecti milites, nullo telorum  genere peruasi sunt. Sanctuarium Domini corrupisti, sanctuarium Domini peruasisti, ac possides. Spelunca latronum facta es. Hostes humani generis amici tui obliti uirginum, sanctique tori consanguinitatis et muneris, et iam in sacris diebus et in sacris locis horrendum lupanar fecerunt te. Altaria Domini calcibus allisa ac ligonibus effossa sunt. Opes religiosorum et pauperum rapine et incendiis patuerunt. Reuertere, reuertere ad pacem Ecclesiarum et ad unitatem regnorum, ciuitas uirtutum expultrix, ac uitiorum receptrix. Et uos, si qui estis, Domini pars melior, redite et separamini uelut oues ab hedis. Nouimus antesignanos pollute ciuitatis, nouimus satellites manipulares, quos diuino gladio feriendos hactenus patientia tulimus. Nunc  cecitate mentis pressos et caligine mortis consopitos, sententia damnationis ex diuinis legibus promulgata, communi omnium bonorum consultu percutimus.



EPISTOLA LXXXI. AD ECBERTUM  ABBATEM TURONENSEM.

Ubi summa religionis norma esse debuit, summum esse illapsum crimen non immerito nos permouit et exterruit. Sed quis erit auctor huius correctionis, tacentibus cunctis primatibus uestri ordinis? Nos quidem uenerabili abbati Maiolo super his pauca prescripsimus, quia sapientem in paucis multa intelligere scimus. Huic tanto negotio, et, ut uerius fateamur, tante audacie ulciscende a nobis dux designatus est. Eius sententiam qui prior nostrum nouerit,  alteri sine mora significabit.



EPISTOLA LXXXII. AD ADSONEM ABBATEM DERuENSEM.

Rumpe moras omnes, mi pater, et III et II Kal. Iul. egredere de Ur Chaldeorum. Obtemperandum ueteranis amicis ac in fide diu probatis. Noster Adalbero pater patrie, quondam uobis fidus, et nunc fidissimus, morarum impatiens, uestram expetit presentiam. Nefas absenti significare ea que uolumus presenti dicere. Charissima uobis ac nobis librorum uolumina uestrum iter sunt comitata. Hoc tantum dixisse sufficiat.



EPISTOLA LXXXIII. AD BOBIENSES.

 GERBERTUS gratia Domini si quid est plurimam salutem dicit dilectissimis sibi filiis BOBIENSIBUS utriusque ordinis.

Rem dignam uestroque nomini conuenientem penitus egistis, patrem querendo, patrem uisitando, quia iure uos ueros filios esse docuistis. Ergo et pro uestra diligentia, et pro fide constanti circa me, nunc absens grates habeo, et mox propitia diuinitate presens debitas exhibebo. Ego quidem et si iam propemodum in portu constiti, uos tamen malignis fluctibus iactari iniquo animo fero. Sed scimus Dominum omnia posse, eumque motum prece pauperum confidimus afflictis opem illico laturum fore.



EPISTOLA LXXXIu. AD HUGONEM MARCHIONEM.


Non immerito uos plurimi facio, et uos et uestra uotis et laudibus effero, qui tam occupati mei meminisse dignamini. Inter honesta hoc, itaque inter precipua ponimus, ac proinde ad uos fidem plurimam habemus: et ut nostri memoria non excidat propensius oramus, et ut fessis iam rebus beati Columbani subueniatis, preces quas ualemus absentes effundimus.



EPISTOLA LXXXu. AD CONONEM ITALICUM MARCHIONEM.

Quamuis nullis officiorum meritis uestram promereamur gratiam, uirtus tamen ac nobilitas uestri generis, ac propria, adducit nos de uobis bene sentire,  meliora sperare. Quod si a paruis maxima iuuari possunt, honori uestro studia nostra non deerunt in loco et tempore. Consultando, bona uerba suggerenda, ut, dum uobis fortuna riserit, sub uestris alis nostra mediocritas requiescere possit.





EPISTOLA LXXXuI. AD THEOPHANIAM IMPERATRICEM EX PERSONA ADALBERONIS.

uide Patrologie tom. CXXXuII in ADALBERONE REMENSI, epist. 20.



EPISTOLA LXXXuII. AD CONSTANTINUM SCOLASTICUM FLORIACENSEM.

Sapienter et perite ille uir Domini peruasorem improbandum esse censuit, sed rem ad se minus  significauit. Ipsum ante insignia honoris infamem, fautores in religiosos augendam infamiam, si sanctorum priuetur consortio, caute prudenterque disseruit. Matura ergo iter, et XuI Kal. Septemb. nos reuise, ut in his omnibus per te plenius instruamur, simulque leteris animaduersione nostra in peruasorem, et qui te cenum nostris putauit in naribus, de se dictum existimet, teque thymiama uaporatum redolere perhorrescat. Comitentur iter tuum Tulliana opuscula, et de repub. et in uerrem, et que pro defensione multorum plurima Romane eloquentie parens conscripsit.





EPISTOLA LXXXuIII. AD MAIOLUM ABBATEM CLUNIACENSEM EX PERSONA ADALBERONIS.

 uide Patrologie tom. CXXXuII in ADALBERONE REMENSI, epist. 22.





EPISTOLA LXXXIX. AD ECBERDUM [EBRARDUM] ABBATEM TURONENSEM SUB PERSONA ADALBERONIS.

uide ubi supra, epist. 23.





EPISTOLA XC. AD IMPERATRICEM THEOPHANIAM ET AD FILIUM OTTONEM.

uide ubi supra, epist. 24.



EPISTOLA XCI. AD RAIMUNDUM AURILIACENSEM ABBATEM.

Clarissimo patre Geraldo orbatus, non totus superesse uisus sum. Sed te desiderantissimo secundum  uota mea in patrem creato, denuo totus in filium renascor. Nec solus uestro honore gaudeo, gaudet pater Adalbero, se suaque uobis ex animo conferens, tanto arctius, quanto amplius luce religionis ac scientie collucetis: cuius ob meritum amorem, fere continuum triennium in Francia consumpsi. Ibi dum iras regum, tumultus populorum, regnorumque dissidentium estus perfero, tanto tedio affectus sum, ut curam pastoralitatis suscepisse pene me peniteret. At quoniam domina mea Theophania imperatrix semper Augusta, uIII Kal. April. proficisci me secum in Saxoniam iubet, eoque quosdam ex meis monachis ac militibus ab Italia conuenire iussi, nunc non habeam quod certum scribam super organis in Italia positis, ac monacho dirigendo qui ea conducat, presertim  cum sine presentia domine mee Theophanie credere me non ausim fidei meorum militum quia Itali sunt. Nec satis sciam utrum exercitum ante autumnum in Italiam deducam, an in Germania demoremur, ut quam plurimas copias contra Ludouicum regem Francorum, nisi quieuerit, comparemus, qui amicis inquietissimus, perniciosissimis hostibus non multum inquietus, quis sit, quidque de eo intelligi oporteat, uelox exitus comprobabit. Clara indoles diue memorie Ottonis Cesaris, pace inter duces ac principes redintegrata, proxima estate legiones militum duxit in Sarmatas, quos ea lingua Guinidos dicunt, ibique sex et quadraginta urbes munitissimas sua presentia ac militum robore cepit, diruit atque uastauit. Salutat uos, et Airardum, Adalbero Remorum  archiepiscopus, simulque omne collegium Aureliacensis cenobii, me adiuncto per omnia uobis deuotissimo. Iterum iterumque ualete.



EPISTOLA XCII. AD BERNARDUM MONACHUM.

Queris, dulcissime frater, que et qualia gerantur a me, et an ea sint commoda et incommoda. Huic petitioni an satisfacere paucis possim addubito, quod altius ea rimanti nulla esse uideantur: aut si quolibet modo sunt, maximam partem incommodorum secum trahunt. Primum quod in publicis causis uersari nunc temeritatis est, quippe ubi diuina et humana confunduntur iura, propter immensam auaritiam perditissimorum hominum, idque solum ius fore statuitur, quod libido ac uis more ferarum  extorserit. Ast in priuatis id pre me fero, quod amicos in aduersis nulla oppressus calamitate destitui. Sed an memoria dignum sit aliorum iudicio derelinquo, et quod Italia excessi, ne cum hostibus domini ac filii senioris mei D. M. Ottonis quolibet modo cogeret pacisci, et quod interdum nobilissimis scholasticis disciplinarum liberalium suauis fructus ad uescendum offero. Quorum ob amorem et in exacto autumno quamdam figuram edidi artis rhetorice depositam in sex et uiginti membranis sibi inuicem connexis, et concatenatis in modum ante longioris numeri, qui fit ex bis tredecim. Opus sane expertibus mirabile, studiosis utile, ad res rhetorum fugaces et caliginosissimas comprehendendas, atque  in animo collocandas. Ergo si quisquam uestrum cura talium rerum permouetur, et in musica perdiscenda, et in his que fiunt ex organis, quod per me adimplere nequeo, si cognouero certum uelle domini abbatis Raimundi, cui omnia debeo, per Constantium Floriacensem supplere curabo. Est enim nobilis scholasticus apprime eruditus, mihique in amicitia coniunctissimus. uale, dulcissime frater, meaque semper dilectione mutuo fruere, nostraque bona putato esse communia.



EPISTOLA XCIII. AD ADALBERONEM ARCHIEPISCOPUM.

Corruptissimi temporis est, non posse decerni secundum popularem opinionem quid sit magis utile. Utile est quod agitis sententia multorum, utilius  cum plures iudicant in urbe sedere, paucam et ignauissimam predonum deterrere manum, cum presentia uestra tum militum numerositate. uestrum fratrem uos debere alloqui censent, audire que uelint Otto et Heribertus, mutua subito exposcentes colloquia. Quibus etsi nulla inest fides, tamen pro fortuna eis utendum. Certe cum in metu sunt, periculum ipsorum ab eis exiget, quod propria non exegerit fides.



EPISTOLA XCIu. AD EUMDEM.

Octauo Kal. Octob. Reinherius a responsis Remos rediit, uestra negotia exsecuturus. Eius sententia hec est, si de fratris fortuna certum finem cognoscere uultis, ac nulli mortalium indicanda nisi uobis,  Iu Kal. ad Altouillare fratri ac comitibus occurrere, nepotem uestrum Hecilonem, ac primos uestri generis consanguineos iterum nusquam sinatis abire. Magna res serio agitur. Mosomum et Macerias multitudine militum communite. Dux Cono pro suo Ottone insidias molitur, sed facile remedium penes nos reperietur. Laudunensis episcopus consilio Ottonis et Heriberti sibi fauentium ducem adiit, eo loci quem dicunt Dordingum. Redite, mora sit nulla.





EPISTOLA XCu. AD FRATRES FLORIACENSES EX PERSONA REMENSIUM ABBATUM.

Non immerito nos unius collegii esse profitemur, qui uestra felicitate erigimur, uestro infortunio  etiam opinione clarissimorum hominum humiliamur. Hanc sanctissimam societatem castissimamque amicitiam quorumdam fedat ambitio lasciua, detestabilis audacia, dum per factionem is uobis preficitur pater quem uerissimi non metuant damnare Patres. Et quomodo una est Ecclesia catholica, cunctorumque fidelium una societas, a sententiis eorum non deuiare decreuimus, qui in Ecclesia Domini, uelut clarissime stelle relucent in perpetuas eternitates. An non lucidissima stella reuerendus pater Maiolus? an non prefulgidum sidus pater Ecberdus [Ebrardus]? alter in epistola, quam patri nostro uenerabili Adalberoni archiepiscopo nuper direxit  inter  cetera sic dicit: »Persona quidem uobis iam olim infami conuersatione erat famosa, sed huiusmodi arbitratu preter spem habita. Item in eadem post aliquanta. Quantum ergo nostra interest uicinos et contribules adhortari studuimus, si hoc nefas eliminare nequeunt, sanctorum consortio priuandum infamabunt, nec erit Christi fidelis cui hec ambitiosa audacia non fiet detestabilis. Facta laudare non possumus, quid futurum sit nescimus. Clamat alter, simulque nos denotans, inquit: Nec minus nos grauat quod magistratus ille cenobialis, quem stare credimus in uertice religionis, dum uobis submilitat, a uobis discors, nos erroneos iudicare audet. Et quis enim fraudulenta ambitione elatum audeat approbare, cum pater Benedictus dicat omnem  exaltationem genus esse superbie? Item in fine eiusdem epistole: Etsi uobis non uidetur fatuum, eterna clausura eius ad nos damnabimus aditum. Faciant, iudicent primates ut libet, nos pauperes Christi fauor aut timor secularium ab hac sententia non flectet.« Attendite ad hec, o socii et commilitones, secernite uos oues Christi ab eo qui non est pastor, sed lupus ouium depopulator. Pretendat sibi reges, duces seculi, principes qui se fauore solum modo eorum monachorum principem fecit, nec erubuit se ingerere qui ex humilitate debuerat refugere. Hactenus ignorantia nos deuiasse sufficiat, careat nostro consortio, qui talium Patrum damnatur iudicio. Tunc nobis tantum uniatur, cum eorum sententia fuerit reconciliatus, quorum iudicio nostro  est nunc consortio priuatus.



EPISTOLA XCuI AD FRATRES BLANDINIACENSES.

Qui me uobis fratrem adoptastis, orbitatem uestram ut sentiremus magnopere effecistis: uirque ille uenerabilis memorie nos sui memores in eternum honestis obtinuit officiis. Ergo agite, patrem uobis dignum citius exquirite, ne grex Dominicus fluctuet sine pastore. Nostra ope si indigetis utimini, et consilio, et auxilio, iuxta uires ac scientiam. Libros nostros festinantius remittite, et si is qui per Claudianum rescribi debuit, insuper mittetur, erit res dignissima uobis ac uestra caritate.





EPISTOLA XCuII. EX PERSONA EMMAE REGINAE AD MATREM.

 Aggrauatus est dolor meus, o mi domina, o dulce matris nomen, dum coniugem perdidi. Spes in filio fuit, is hostis factus est. A me recesserunt dulcissimi quondam mei amici ad ignominiam meam ac totius generis mei. Nefandissima in Laudunensem confinxerunt episcopum. Persequuntur eum, proprioque spoliare contendunt honore, ut inuratur mihi ignominia sempiterna, que sit quasi iustissima causa amittendi honoris mei. Adesto, pia mater, filie doloribus plene. Gloriantur hostes mei non superesse mihi fratrem, propinquum, amicum, qui auxilium ferre possit. Intendat ad hec pia domina, redeat uestra nurus in gratiam. Sit mihi per uos exorabilis, liceatque suum mihi diligere filium, quem  meum patior ut inimicum. Astringite mihi principes uestri regni, proderit eis mea coniunctio. Otto et Heribertus comites potentissimi mecum in uestro consilio erunt. Si fieri potest, absoluite nos curis, ut mutuis fruamur colloquiis. Sin, antiquam sapientiam uestram undique colligite, Francis unde non sperant contraria parate, ut in nos grauiter seuiens eorum refundatur impetus. Et interim quid uobis sit faciendum, et scriptis significate et nuntio fidissimo.





EPISTOLA XCuIII. EX PERSONA LAUDUNENSIS EPISCOPI AD EPISCOPOS.

Quamuis regia potestate per quorumdam hominum factionem a propria sede sum ad presens exclusus, episcopali tamen officio minime sum priuatus: nec  damnant crimina falso illata, quem innocens in hac parte non remordet conscientia. Sentiat ergo grex pastoris absentiam, sentiam et ego uos meam dolere uicem. Itaque moneo, rogo, oro, obsecro, ac pro nomine terribilis semper uiuentis Domini obtestor, me Ecclesie mee quolibet modo, per quamlibet personam, sanctum chrisma tribuatis, nec episcopalem benedictionem, et missarum solemnia in mea parochia peragatis, quia scriptum est: Quod tibi fieri non uis, alteri ne feceris. At si diuina et humana contemnitis iura, nec nostris monitis acquiescitis: quanquam diuina ultione sitis feriendi, tamen ad maiorem audientiam ecclesiastice legis uos prouocatum iri pernoscatis.





EPISTOLA XCIX. EX PERSONA ADALBERONIS ARCHIEPISCOPI AD BELLOuACENSEM.


uide Patrologie tom. CXXXuII in ADALBERONE REMENSI, epist. 25.



EPISTOLA C. AD ECBERTUM ARCHIEPISCOPUM TREuIRENSEM.

Quantum utilitatis reipub. contulerit, quantumue collatura sit pax inter reges nostros bene fundata, testis est ciuitas uirdunensium, sine cede et sanguine, sine obsidibus, sine pecuniis in integrum imperio uestro restituta. Testis erit Colonia, rebus sibi diu subtractis in integrum restituendis. Quod utique maturius foret, nisi acrior cura regnorum nuper in conficienda pace longius nos detinuisset, propter inuersos mores quorumdam nostrorum. Nunc itaque  tempus opportunum nacti, obsequio uestro adsumus. Monemus uti Dudo ac Gesilbertus comes rerum Ecclesie uestre peruasores sine dilatione excommunicentur. Moneatur frater, ne amicus uester Adalbero Remorum archiepiscopus super Dudone, Guido Suessonicus episcopus super Gesilberto, ne filios sue Ecclesie impune uos ledere sinant: sed excommunicatos a uobis excommunicent, donec consequantur a uobis ueniam digna satisfactione, qui conati sunt sanctuarium Domini hereditate possidere. Quid domina nostra Theophania imperatrix semper Augusta insequenti tempore rerum publicarum sit actura, quibusue in locis demoratura, et an Saxonum exercitus uictor a consueto hoste redierit, significatum  iri nobis plena fide oramus: uestra uestrorumque auersa tristi uultu accepturi, prospera iucundissimo animo laturi ac perlaturi.



EPISTOLA CI. AD EUMDEM.

Multitudine curarum festinate legationis, simulque uiarum prolixitate pressi, desiderabili colloquio uestro magna cum mestitia priuati sumus. Sed refecit nos presentia spectabilis uiri Folmari, in quo uestra uirtus intellecta est, dum eo utimini ministro, qui uoluntatem Domini etiam non monitus laudabiliter expleat. Addicti ergo sumus uestre seruituti, cum hac re, tum etiam plurima dilectione senioris nostri Adalberonis circa nos, qui earum rerum quas fecimus participes uos fore per omnia uoluit. Iu Kal.  April. domina dux Beatrix apud palatium Compendiacum hoc effecerat, ut uIII Kal. Iunii ad Montem Falconis domine Adelaidi imperatrici, duci Carolo, rex Ludouicus, regina Hemma, dux Henricus, causa conficiende pacis occurrerent. Sed quoniam per ignorantiam domine Theophanie imperatricis semper Auguste hoc fiebat, dolum subesse intelligentes, uti per se potius pax fieret, consuluimus, utque prius per uos que conditio pacis foret experiretur. Quod laudatum est, uestrique itineris socii denominati Xu Kal. Iunii Francorum colloquio nobis occurrendum. Ibique si pacem cum rege senior noster confecerit, pro pace regnorum plurimum elaborabit. Magne intelligentie uestre pauca suggessisse satis est. Ceterum de terra, que in nostris partibus ui  uobis eripitur, monemus ad presens tacere, postmodum demonstraturi quid exinde facere debeatis.



EPISTOLA CII. AD ADALBERONEM ARCHIEPISCOPUM.

Qua fiducia, quaue cautela colloquia Ottonis et Heriberti expetenda uobis sint prouidete, ne forte propter presentem obsidionem Caprimontis noua in uos nouis dolis undecunque comparentur consilia. Mementote sortis Guifridi [Godefridi, et uirdunensis episcopi, ob peruasionem castri Luciliburgi.





EPISTOLA CIII. AD DOMINAM THEOPHANIAM IMPERATRICEM EX PERSONA ADALBERONIS.

uide Patrologie tom. CXXXuII, in ADALBERONE REMENSI, epist. 26.





EPISTOLA CIu. AD ECBERTUM TREuIRENSEM ARCHIEPISCOPUM EX PERSONA ADALBERONIS.


uide ubi supra, epist. 27.





EPISTOLA Cu. AD FRATRES BLANDINIACENSES EX PERSONA ADALBERONIS.

uide ubi supra, epist. 28.



EPISTOLA CuI. AD ECBERTUM ARCHIEPISCOPUM TREuIRENSEM.

Quia diu optato consilio uestro non perfruimur, non satis patienti animo toleramus, instamus, casusque inter strepentes reuincere laboramus. Synodus in partibus Rheni, ut fama est, indicta: nostrorumque episcoporum cum ualidiores morbi tum  etiam regia negotia, quam una uoluimus interturbant synodum. Sed ne interim otio torpeamus, beati Ottonis suffragia ad presens expetere in animo est, unde per uos reditum habere disponimus, ut prolixam disiunctionem nostram ea coniunctione castigemus. Et quoniam per uerdunum iter nobis est, eo crucem uestra scientia ut speramus elaboratam, si fieri potest, Kal. Nouembris dirigite, sitque hoc pignus amicitie. Ita opus placens dum oculis crebrius ingeretur, indissolubilis amor in dies augmentabitur.





EPISTOLA CuII. EX PERSONA REGIS HUGONIS AD SIGUINUM ARCHIEPISCOPUM SENONENSEM.

Regali potentia in nullo abuti uolentes, omnia negotia  reipub. in consultatione et sententia fidelium nostrorum disponimus, uosque eorum participes fore dignissimos iudicamus. Itaque honeste ac benigno affectu uos monemus, uti ante Kalend. Nouembris, eam fidem, quam ceteri nobis firmauerunt, confirmetis ob pacem et concordiam sancte Domini Ecclesie, totiusque populi Christiani: ne si forte, quod non optamus, persuasione quorumdam prauorum diligenter uobis exsequenda minus audiatis, sententiam domini pape et comprouincialium episcoporum duriorem perferatis, nostraque omnibus nota mansuetudo iustissimum correctionis assumat zelum regali potentia.





EPISTOLA CuIII. AD ECBERTUM ARCHIEPISCOPUM TREuIRENSEM EX PERSONA ADALBERONIS.


uide Patrologie tom. CXXXuII, in ADALBERONE REMENSI, epist. 30.





EPISTOLA CIX. AD EUMDEM.

uide ubi supra, epist. 31.





EPISTOLA CX. AD COMPROuINCIALES.

uide ubi supra, epist. 32.





EPISTOLA CXI. AD BASILIUM ET CONSTANTINUM IMPERATORES ORTHODOXOS, HUGO GRATIA DOMINI REX FRANCORUM.

Cum nobilitas uestri generis, tum etiam gloria magnorum actuum, ad amorem uestrum nos hortatur et cogit. Hi quippe esse uidemini, quorum amicitia  nichil dignius in humanis rebus possit existimari. Hanc sanctissimam amicitiam, iustissimamque societatem sic expetimus, ut nec regna nec opes uestras in ea requiramus. Sed hec conditio que nostri iuris sunt uestra efficit, magnoque usui, si placet, hec nostra coniunctio erit, magnosque fructus efferet. Etenim nobis obstantibus nec Gallus, nec Germanus fines lacesset Romani imperii. Ergo ut hec bona fiant perpetua, quoniam est nobis unicus filius et ipse rex, nec ei parem in matrimonio aptare possumus, propter affinitatem uicinorum regum, filiam sancti imperii precipuo affectu querimus. Quod si hec petita serenissimis auribus uestris placuerint, aut scriptis imperialibus, aut nuntiis  fidis nos certos reddite: ut per nostros legatos uestra maiestate dignos que sonuerint chartis, compleantur in rebus.





EPISTOLA CXII. EX PERSONA REGIS HUGONIS AD BORELLUM MARCHIONEM.

Quia misericordia Domini preueniens, regnum Francorum quietissimum nobis contulit, uestre inquietudini quamprimum subuenire statuimus, consilio et auxilio nostrorum omnium fidelium. Si ergo fidem toties nobis nostrisque antecessoribus per internuntios oblatam conseruare uultis, ne forte uestras partes adeuntes uana spe uestri solatii deludamur, mox ut exercitum nostrum per Aquitaniam diffusum cognoueritis, cum paucis ad nos usque properate, ut et fidem promissam confirmetis, et  uias exercitui necessarias doceatis. Qua in parte si fore mauultis, nobisque potius obedire delegistis, quam Ismelitis, legatos ad nos usque in Pascha dirigite, qui et nos de uestra fidelitate letificent, et uos de nostro aduentu certissimos reddant.





EPISTOLA CXIII. AD ROTHARDUM ARCHIEPISCOPUM CAMERACENSEM EX PERSONA AD ALBERONIS.

uide Patrologie tom. CXXXuII in ADALBERONE REMENSI, epist. 33.





EPISTOLA CXIu. AD. . . . . EX PERSONA ADALBERONIS.

uide ubi supra, epist. 34.





EPISTOLA CXu. AD CAROLUM DUCEM.


uide ubi supra, epist. 35.



EPISTOLA CXuI. AD ROMULFUM ABBATEM SENONENSEM.

Diuinitate propitia bene ualentes, ut amplius ualeatis optamus. Gratia et beneuolentia principum, uti semper usi sumus, utimur, spem bonam in rem conuersam iri, suo tempore exspectantes. Ubinam potissimum moraturi sequenti tempore, incertum propter incerta tempora. Operi nostro, quod non parue quantitatis fore scripsistis, quia mensuram uoluminis ignorauimus, solidos duos per clericum quem misistis misimus, idemque si insinuetis faciemus donec completo opere dicatis: Sufficit.





EPISTOLA CXuII. AD DOMINAM THEOPHANIAM.


uide Patrologie tom. CXXXuII, in ADALBERONE REMENSI, epist. 36.





EPISTOLA CXuIII. AD CLERUM ET POPULUM. . . . .

uide ubi supra, epist. 37.





EPISTOLA CXIX. EMMA QUONDAM REGINA DOMINAE AUGUSTAE THEOPHANIAE.

Pietas uestri nominis subueniat afflicte, et a predonibus captiuate. Et mihi quondam fuit et genus, et dignitas, ac regium nomen. Nunc quasi sine genere, sine dignitate, omnibus afficior contumeliis, ancilla captiua crudelissimorum hostium facta. Et quomodo ille impius Carolus uocem meam audiret, qui uestram  audire contempsit? et uos quidem me uestra memoria dignam habuistis, que fieri circa me uelletis imperastis, hicque regiam urbem occupauit. Parere alicui non putat suo nomini conuenire. Nolo ei spiritum explicare, quo sibi regna inaniter promittit. Hoc tantum oro, ne in me feminam illidatur, dum in mares retunditur.





EPISTOLA CXX. DOMINAE AUGUSTAE THEOPHANIAE, NOMINE HUGONIS REGIS. u. I. D. K. u. A. Z.

Beneuolentiam ac affabilitatem uestram circa nos sentientes, obsides a Carolo accipere, et obsidionem soluere secundum uoluntatem uestram uoluimus fidissimam societatem ac sanctam amicitiam conseruare cupientes. Porro hic Carolus legatos et imperium  uestrum contemnens, nec super his acquiescit, nec reginam relinquit, nec ab episcopo ullos obsides accipit. Et hic quidem uiderit quid sua sibi prosit pertinacia. uestram autem amicitiam ad nos in perpetuum confirmare cupientes, sociam ac participem nostri regni A. decreuimus uobis occurrere ad uillam Satanicum XI Kal. Sep. Ea que inter uos de bono et equo sanxeritis, inter nos ac filium uestrum sine dolo et fraude in perpetuum conseruaturi.





EPISTOLA CXXI. AD TREuERENSEM u. u. D. K. A.

uide Patrologie tom. CXXXuII in ADALBERONE REMENSI, epist. 38.





EPISTOLA CXXII. ADALBERO ARCHIEPISCOPUS REMENSIS AD CAROLUM DUCEM.


uide ubi supra, epist. 39.



EPISTOLA CXXIII. AD THIETMARUM MOGUNTINUM ARCHIEPISCOPUM.

Labore obsidionis in Carolum defatigatus, ac ui febrium grauiter exagitatus, sincerum affectum meum circa te, dulcissime frater, explicare non satis ualeo. Hoc tantum significo, impera, obsequemur, sitque nostra amicitia eadem uelle atque eadem nolle. Et quia inter graues estus curarum sola philosophia quasi quoddam remedium esse potest, ubicunque partes eius imperfectas habemus, suppleat industria uestra. Ad presens autem rescribite tantum  quod deest nobis in primo uolumine secunde editionis Betii in libro Perihermenias, hoc est ab eo loco ubi scriptum est: Non currit uero et non laborat. Non uerbum dico cum significat quidem tempus, usque ad eum locum ubi dicitur: ipsa quidem secundum se dicta uerba nomina sunt, et significant aliquid hic preceptis, idem parte deficientis commentarii beneficii uestri non erimus immemores, fidem mente conceptam non deseremus, quod uoletis pro uiribus exsequemur.



EPISTOLA CXXIu. A. H. C. H. I. u. B. Z.

Antiquis palatiis meis usque ad fundamenta dirutis, etiam renascens palatium, quod mihi edificare  instituistis, diluuio uestri pene absorptum est. Instamus, ac propriis sumptibus fabricam tanti operis nouis artificibus insignimus, ne uestro superuentu ad suburbana cogamur demigrare cubilia. Huic tam ingenti negotio adhuc dierum 15 spatium attribuite, uestrumque architectum A. remittite, qui cepta perficiat non meis sumptibus, sicque nos ad perstringendam [al., perfringendam] arcem montemque ab ipsis radicibus conuellendum cum totis copiis, si ea uoluptas in animo est, exspectate.



EPISTOLA CXXu. INCERTO.

Cum multos nobis natura affinitate iungat, multos affectione, nullius amicitie fructus suauior est quam is qui fundamento nititur caritatis. Nam cuius obsequia  aliquando sensimus aut elegantiora uestris aut iucundiora? Denique in tanta perturbatione nostre reipub. cum perfidiam militum assidue patimur, assiduo oculos ad uos reducimus, ut spes certa est, non frustra solatium relaturi. Et quoniam uos et grauari et defatigari nisi in summa rerum necessitudine nolumus, Z. Z. Q. M. B. et si sic iudicatis quemuis alium tantum cum militum robore, subsidio et u. Q. O. u. E. X. II Kal. Oct. ut et nostri refuge perterriti redeant, et hostes nouis ac insperatis copiis intabescant.



EPISTOLA CXXuI. INCERTO.

Quia auersa ualetudine reuelati estis, non immerito longum merorem nobis diminuis. Gaudemus  quippe si gaudetis, tristamur si tristamini. Sic sancta societas unum et idem sentiens manet: nec nos soli dulcem affectum uestrum circa nos sentimus, sentiunt et illi qui admirabile opus crucis a uobis nostro nomini elaborate non sine magna oblectatione conspiciunt, in quo pignus amicitie eternitatem sibi affectat.



EPISTOLA CXXuII. INCERTO.

Molimur, conamur, quod uolumus agimus, quod nolumus nequimus. Ecce Rai. atque G. quos missum iri ad uos usque innuistis, alter solita ualetudine fatigatur, alter insolita quidem, sed cum tedio sui finita imperium uestrum exsequi qui minime potuerunt.  Exsequetur autem R. quam proxime in melius commutatus, cuius obsequis [al., olim sequentis] Hermannum comitem adfore iamdudum in animo est. Et quia quanto silentio quantaque fide nostra secreta commiserimus nouistis, uices nostras nostrique legati apud comitem Heribertum uos agere rogamus: facturi quidquid prudentiori consilio decernetis. Finitoque foro, uti audita, relata, inuenta, conferre nobiscum dignemini, obsecramus, uestro per omnia usuri consilio sapienti.



EPISTOLA CXXuIII. AD ADELAIDEM MATREM REGNORUM.

Quibus angustiis domina quondam Hemma afficiatur, quantoque prematur angore, testis est epistola  ipsius ad D. Q. u. M. H. E. iamdudum directa, cuius exemplar uobis misimus, ut et quid actum sit sciretis, et quam nichil sibi profuerit, et ut causam doli, si tamen dolus est, inuestigetis. Certe clarissimam dominam et matrem regnorum uos hactenus fuisse manifestum est, nostris periculis, si qua ingruerint, credidimus uelle succurrere, nedum filie quondam dilecte, siue potestas erepta est siue non est, filie non subuenire, in mestitia est. Hortamur tamen uos explorare apud Carolum, per ualentes legatos, utrum uelit eam uobis reddere, aut creditam commendare. uidetur quippe ideo illam sic obstinato animo retinere, ne uideatur sine causa cepisse.



EPISTOLA CXXIX. u. u. D. A. H. G. I. D. u. I. D.


Quamuis uos in propriis causis nouerim satis occupari, tamen commune periculum magis sollicitos reddere debet. Scitis quas conuentiones cum Odone et Heriberto comitibus habuerimus, et cur obsides donauerimus. Instant, et promissam amicitiam requirunt. Itaque nuntiis eorum respondere debeo de mea ac uestra uoluntate III Non. Sept. Mores, studia, dolos, fraudes eorum inter quos habito, scitis. Redite ergo usque ad Bublionem, uti uobiscum loqui possim de his que mandare non possum. Sunt enim res grandes, et ad uos multum pertinentes, et quia ciuitatem sine forti periculo dimittere non possum, si placet, manus comitis [Manac. Comes] ueniet uobis obuiam, que uos omni securitate  ad nos usque perducat. ualete, et que uobis cordi, uelocius remandate.



EPISTOLA CXXX. RAINAUDO MONACHO.

Non existimes, dulcissime frater, uitio meo fieri quod tandiu fratrum meorum presentia careo. Postquam a te digressus sum, crebris itineribus causam patris mei Columbani pro uiribus exsecutus sum. Regnorum ambitio, dira et miseranda tempora fas uerterunt in nefas; nulli iure rependitur sua fides. Ego tamen, cum sciam omnia ex Domini pendere sententia, que simul corda et regna filiorum hominum permutat, exitum rerum patienter exspecto. Idem quoque facere te et moneo et hortor. Unum autem interim plurimum exposco, quod et sine  periculo ac detrimento tui fiat, et me tibi quam maxime in amicitia constringat. Nosti quanto studio librorum exemplaria undique conquiram, nosti quot scriptores in urbibus aut in agris Italie passim habeantur. Age ergo, et te solo conscio ex tuis sumptibus fac ut mihi scribantur M. Manilius de astrologia, uictorinus de rhetorica, Demosthenes ophtalmicus. Spondeo tibi, frater, et certum teneo, quia obsequium hoc fidele et hanc laudabilem obedientiam sub sancto silentio habeo, et quidquid erogaueris cumulatum remittam, secundum tua scripta, et quo tempore iusseris. Tantum significa cui et tua munera et nostra porrigamus scripta, frequentiusque nos tuis litteris letifica. Nec sit metus  ad quorumlibet notitiam peruenire, que sub nostra deposueris fide.



EPISTOLA CXXXI.

Quod beneuolentia uestra secundum dignitatem uestri nominis assidue perfruimur, plurimum congaudemus, cum nostri utilitate, tum uestri nonoris prouectione. Letamur nunc presentia nepotis Adalberonis uerdunensium episcopi, qui uos, habita ratione loci et temporis, cum copiis adfore pollicitus est. Itaque ei non dissimilem, quantum ad affectionem animi spectat, magnitudinem uestram urbi Remorum exhibebitis XII Kal. Octob. Quod et monachum latorem epistole celabitis, et rem tuto silentio tegetis, uti occultus ac improuisus ad nos possit esse uester aduentus.



EPISTOLA CXXXII.


Quantum consilii quantumque rationis prouida in mente uersetis, cum aliis innotuerit, tum exitus uiarum Caroli manifestius prodiderunt. Sed si eum a prouincia uestra uelut hostem propulsare nisi estis, amicorum uestrorum, Hemme regine, et episcopi Adalberonis meminisse debuistis, et si uelit amicum in regnum sublimare, nichilominus eorum obliuisci non oportuit, simulque apud infidos maleficia beneficiis non superari. Significate ergo si quid harum rerum in melius per uos commutari possit, et cur indictum colloquium pro pace inter reges neglectum sit, et si saltem futura quies inter eos constat. Interea si quidquam beneuolentia promeruimus, multum petimus, multumque oramus, ne militi  nostro We. pro Ber. preiudicium fiat. Est quippe eis commune predium in lite cum Ecclesia, uultque B. sibi cedi in partem ex noui operis capella, quod non possit iure haberi nisi ex equo facta diuisione. Bene ualete, ac nostrum codicem, si placet, per fidum nuntium resignate.



EPISTOLA CXXXIII. Z. R. B. I.

Anxie quidem iamdudum uestra presentia frustramur, multa uestris consiliis disponenda reseruamus. Nostis quam paucorum fidei reipub. negotia sunt committenda. Itaque optamus, monemus, oramus omni affectu caritatis adfore uos Remis X Kal. Octob. cum pro summis rationibus, quas uobis tantum credere fas est, tum etiam pro habenda ordinatione  O. Siluanectensis episcopi designati.



EPISTOLA CXXXIu. AD REMIGIUM MONACHUM TREuIRENSEM.

Bene quidem intellexistis de numero D. quomodo se ipsum metiatur. Semel namque unus, unus est, sed non idcirco omnis numerus seipsum metitur, ut scripsisti, qui sibi equus est. Nam cum semel Iu sint Iu, non ideo Iu metiuntur Iu, sed potius duo: bis enim bini Iu sunt. Porro I littera quam sub figura X adnotatam reperisti, X significat unitates, que in sex et Iu distribute sequialteram efficiunt proportionem. Idem quoque in uI et duobus perspici licet, ubi unitas est differentia. Spheram tibi nullam misimus, nec ad presens ullam habemus, nec est res  parui laboris tam occupatis in ciuilibus causis. Si ergo te cura tantarum detinet rerum, uolumen Achilleidos Statii diligenter compositum nobis dirige, ut spheram, quam gratis propter difficultatem sui non poteritis habere, tuo munere ualeas extorquere.



EPISTOLA CXXXu. AD ARCHIEPISCOPUM.

Sicut audita peregrinatio uestra merorem nobis intulit, ita permutatus rumor dilati itineris quasi fructum letitie importauit. Anxiabamur quippe cum uestri absentia, tum quod tante persone meritis non respondebant honores. Elaboramus ergo, et quod breuitas temporis non habuit spatio temporis attribuimus; ac munera iuxta uires paramus. uires dicimus,  quia nostis inter quos habitemus, quanta perfidia quorumdam exagitemur, quia etiam obsidio Laudunensis urbis preterita pace sequestra intermissa est, X Kal. Nouemb. repetenda. Quamobrem sicut monuimus, monemus, et pro solatio militum si indiguerimus, et pro auxilio capti confratris nostri A. utque B. et G. uestra exhortatione digniores se representent germanos, in tanto discrimine rerum.



EPISTOLA CXXXuI.

Ne grauiter et iniquo animo feras iustissimam correctionem Domini, dulcissime frater. Diuinitas quippe non dignatur impios suo flagello, eternis cruciatibus reseruans puniendos. Disce constantiam seruare in aduersis. Et si Iob et nostri ordinis antiquos sacerdotes  non uales imitari, saltem nostri temporis laicum hominem, tibique affinem, exemplar habeto, comitem Godefridum. Nos quidem tue salutis immemores non erimus, nec quidquam eorum que pro te fieri oporteat intentatum relinquemus. Nouerit ergo I. u. Q. omnia que circa te sunt, ut legatum nostrum Parisius in festo beati Dionysii certissimum in omnibus reddere possit, ut si obsidio futura est, et non est, alia atque alia refringantur consilia. uale feliciter, et hoc unum attende, ne te precipitem dederis, ut satius fuerit alio modo periisse, quam per interitum tibi tuisque posteris eternum opprobrium reliquisse. Iterum uale, et a I. u. I. Q. Z. II. Z. A. plurimum caue, ut a perfido et impostore.



EPISTOLA CXXXuII.

 Absentia militum nostrorum res quam petistis plenum non habuit effectum; est tamen in uoto, et in eorum reditu quod poterimus exsequemur. Sed si perpetuam pacem rusticis Asineti optatis ueniam com. Cen. et ut ad nos usque quam proxime, ut et in merita comparentur consilia, et uestra militaris manus digna nobis conferat solatia, iuxta quod per eum significabimus. Hec tutis auribus committimus propter hostium multiplices insidias.



EPISTOLA CXXXuIII.

Gratulamur meliori habitudine corporis instaurata in uobis, simulque quod nostram scire uoluistis. Nos quidem Domino propitio et bene ualemus, et optima queque uotis optamus, nec ceptam amicitiam  scienter uiolare molimur, nec acceptam a nostris iniuriam propulsare, sed a Kal. Ianu. usque ad initium Quadragesime, in confinio nostre Francie, Burgundie ac Lothariensis regni occurrere uobis parati sumus, sicut designabitis diem certum, et locum suo nomine descriptum: ut pax et concordia regnorum, et Ecclesiarum Domini, nostro uitio non destituatur.



EPISTOLA CXXXIX.

Erudito homini, atque puram fidem, que hodie paucorum est, constanter tenenti, duo uerba Christi, et nostrum consilium aperiemus, et proposite questioni satisfaciemus. Dicimus autem: Reddite que sunt Cesaris Cesari, et que sunt Dei Deo; et: Sine mortuos sepelire mortuos suos. His animaduersis,  legitime iniuncta ab episcopo honeste prosequimini. Contra fas porro a quolibet prolata deuitabitis. Non inhoneste utantur suo tempore filii tenebrarum, filii Belial: nos filii lucis, filii pacis, qui spem in homine uelut fenum arescente, non ponimus. Cum patientia exspectemus illud Prophete: uidi impium superexaltatum et eleuatum super cedros Libani; transiui, et ecce non erat; quesiui eum, et non est inuentus locus eius.



EPISTOLA CXL.

Beneficiis liberatoris nostri grates persoluere dignas non sufficimus: etiam membra nostra, que infernus absorbuisse in uobis uisus est, ab eius faucibus erepta, uictore Christo, letamur. uerum quod huius temporis est monemus, uti nostro colloquio  perdiscatis que appetenda, que uitanda uobis sint, priusquam nostri regni principum conuentibus misceamini. Simul etiam aut litteris aut fido nuntio significate, utrum tuta uideatur uobis ad presens profectio A. II. atque Ra. ad comitem Ottonem, et quo conueniant.



EPISTOLA CXLI.

Diutius consultando nichil tutius in commune repertum est, quam a colloquio uestri senioris ad presens abstinere, si fieri potest honeste. Si autem non potestis maiorum causarum summas attingere, nichil nisi euidenter utile definire bonum est. Porro omnium bonorum fide Ra. feria u uestrum legatum Siluanectis prestolabitur, uel Carnotim profecturus si laudabitis, et Compendiacum reuersurus si sic  annuetis.





EPISTOLA CXLII. ADALBERO EPISCOPUS R. ET SCHOLARIS ABBAS, AD CONSTANTINUM SUUM.

Congratulamur tibi, dulcissime frater, peruasore atque hoste monastice religionis, ad multorum salutem humanis rebus exempto. Insta ergo, et si iam Patrem tua ac fratrum dilectione dignum habes, habeamus eum et nos presentem tua opera proxime in festo beati Remigii, ut affectus noster a Floriacensibus te faciente paululum abalienatus, te faciente sit plurimum reconciliatus. Quod si hec omnia fieri minus possint, liceat nobis et tua tantum perfrui presentia, si quid unquam prestitimus quod  placuerit, et si dignaris prestare quod placere possit.



EPISTOLA CXLIII.

Si eam, quam in maximis rebus beneuolentiam sine affectu contulistis, nunc in minimis causis prestatis, non paruam laudem nec minimum fructum sperare debetis. Laborastis quippe ut liberaremur ab hoste, sed contempti estis modo, quia liberauit nos Dominus de ore leonis. Solitam operam impendite, ut imperio senioris ac domine uestre ille uiolentus predo saltem supellectilem nostram reddere cogatur. Non aurum querimus, nec massas argenti, sed quibus carere dedecus est. Dicimus autem aulea, tapetia, et iis similia, simulque petimus nostram fidem non ex eius fide perpendi qui nichil unquam  spopondit quod ratum fore decreuerit.



EPISTOLA CXLIu.

Sicut epistola regii nominis, quam uobis misimus, continet, monemus, rogamus, obsecramus, ut exsequi curetis, cum pro uestra beneuolentia circa nos, tum propter pacem Ecclesie Domini pace principum prouenturam, nisi forte desiderabili presentia uestra frustramur, apud fidos infidi ac suspecti habemur.



EPISTOLA CXLu. PARISIENSI EPISCOPO GERBERTUS.

Etsi omnis Ecclesia catholica una atque eadem est, singulis tamen sacerdotibus modus quidam prescriptus est, quo se extendere, ubi terminos debeant collocare. Itaque in causa Rotberti abbatis, ob eam  quam seruamus ac semper uobis seruare uolumus fidem, hec tria consultando proponimus. Primum, non esse nostri iuris falcem in aliena messe ponere: in quo multiplices rependimus grates etiam indebito dignari nos honore. Secundum, sancti Dionysii cenobium eius esse reuerentie ac dignitatis, ut nullius ibi magistratus debeat deponi aut imponi sine comprouincialium, quorum interest, consensu ac fauore solemni. Tertium proponimus, si rem in dilatione ponitis, uestre mansuetudini suggerendum, quidquid honestius et utilius cum religiosissimis et amplissimis uiris inueniemus.



EPISTOLA CXLuI.

Decimo Kal. Ianuar. a rege acceptam epistolam fraternitati uestre direximus per R. equiuocum patri,  in qua uester ac fratris mei aduentus in urbe Remorum expetebatur, u Kal. Ianuar. regiis legatis obuiam occursuri, qui ex condicto quidem uenerunt, sed uos non inuenerunt. Porro exemplar prioris epistole nostre nunc mittimus, postulantes datum iri subitum responsum uoluntatis proprie simul et actionis.



EPISTOLA CXLuII. EMMA QUONDAM REGINA FRANCORUM.

Acerba sunt hec tempora, sacerdos Domini, quibus sanctissima fides usquequaque rarescit. Sed mementote illius quam semper promisistis, quamque a uobis conseruandam credere malim. Moueat uos mea captiuitas, predonum manus. Apud scientem loquor,  ego illa Emma quondam Francorum regina, que tot millibus imperaui, nunc nec uernaculos comites habeo, quibus saltim stipata conuentus adeam tanti ducis Henrici, nec desiderabili presentia uestra frui licet causa captande salutis atque consilii. Adsitis ergo nostre cause differende, non determinande usque ad mutua uerba. De castro Q. G. R. dicimus, nec patiamini fratrem uestrum dici proditorem, quem hactenus probauimus in fide non ficta permanentem. Interea, quoniam rerum nostrarum, ut scitis, procurator nec rediit, nec quid ei obuenerit audiuimus, ne uacua manu redeatis. Diu exspectatam pecuniam in loculis uestris referte, mercedem ac gratiam ob merita beneficia relaturi cum ex hoc, tum ex aliis sepenumero collatis.



EPISTOLA CXLuIII. AD REMIGIUM MONACHUM TREuIRENSEM.


GERBERTUS scholaris abbas REMIGIO monacho Treuirensi.

Pregrauat affectus tuus, amantissime frater, opus Achilleidos, quod bene quidem incepisti, sed defecisti dum exemplar defecit. Itaque et nos beneficii non immemores, difficillimi operis incepimus spheram, que et torno iam sit expolita, et artificiose equino corio obuoluta. Sed si nimia cura fatigaris habendi simplici fuco interstinctam, circa Martias Kal. eam exspecta, nisi forte cum horizonte ac diuersorum colorum pulchritudine insignitam prestoleris, annuum perhorrescas laborem. Ceterum de dato et accepto inter nostros clientes sic iure constitit,  ut nichil redderet qui nichil deberet.



EPISTOLA CXLIX.

Satis quidem moleste absentiam uestram ferimus, sed maiori cura premimur ob ignorantiam earum rerum que circa uos geruntur. Nam cuius affectuum sumus participes, eius certe progressus et exitus uiarum ignorare minime debemus. Festinate ergo et litteris planum facere quid communium negotiorum ac priuatorum postmodum egeritis, agatis, mox agere disponatis, simulque significate quid nos facere uelitis. In electione episcopi II Iduum Februar. habenda, qua die et potius pridie uestra prestolabimur responsa, et quid Ansel apud comites egerit, et cur eius nuntium adhuc minime uiderimus, et utrum regem ac comites prius conuenire debeamus,  et si iter ad iniunctum colloquium Cale differre debeamus, et si eo uenietis, et cuius fauore hec et his similia, plenissimam fidem ad uos habentibus plena fide deponite.



EPISTOLA CL.

Gratuite beneuolentie uestre nullis respondemus meritis. Quid enim contulimus aliquando dignum legatione Roderici? Hoc solum superest ut intelligamus quomodo dictum sit, ne cuiuspiam regis uel episcopi commoda uestris ac senioris uestri commodis anteferamus. Non satis quippe patet utrum, relictis omnibus que possidemus, iubeatis sequi uos ac uestra: an quodam genere loquendi spe consolatoria tantum nos releuare uelitis ab impetu seuientis  ortune. Rex Hugo ac uicini episcopi, et qui sedem Remorum ambiunt, plurima offerunt. Sed nulla a nobis adhuc recepta sunt, nec sine uestro consultu quidquam agere molimur. Ea gratia regem adire distulimus, ne forte ab eo rapti uestra imperia refugisse uideremur, ob dulcissimum affectum cari patris mei Adalberonis omnibus mortalibus anteponenda, que in uobis quodammodo intueri desiderabile est. Cetera, que in nobis mentis essent, et que fieri circa uos uellemus, Roderico diligenter exsequenda commisimus.



EPISTOLA CLI GERBERTUS SALUTEM SIBI SCRIBENTI SUB NOMINE REuERENDI PATRIS ADALBERONIS uERDUNENSIS EPISCOPI.

Si de meo statu queris, bona sententia quicunque  familiaritatem pretendis, liceat respondere, tua pace me positum in aduersis, uirum fortem sequi, non consequi. Ceterum reipub. causas non significo, quoniam quid scribam nescio. Specialia tamen fratris morbo calculi laborantis plenius exsequerer, si inuenta a prioribus intueri liceret. Nunc particula antidoti philoanthropos ac eius scriptura contentus, tuo uitio imputa si quod paratum est ad salutem, non seruando dietam, uerteris in perniciem. Nec me auctore que medicorum sunt tractare uelis, presertim cum scientiam eorum tantum affectauerim, officium semper fugerim.



EPISTOLA CLII. AD REMIGIUM.

 REMIGIO fratri GERBERTUS.

Id momentum ac ea uis erat domini mei et patris mei Adalberonis in causis pendentibus ex eterno, ut eo in rerum principia resoluto in primordiale chaos putaretur mundus relabi. In tanta igitur perturbatione, et, ut ita dicam, confusione, mortalium officiorum immemor, quid optares, quid peteres, incautius perspexisti. Num in eius modi discrimine, republica derelicta, demigrandum fuit ad philosophorum commenta, interdum non necessaria? Taceo de me, cui nulle mortes intendebantur: et quod pater Adalbero me successorem sibi designauerat, cum totius cleri, et omnium episcoporum, ac quorumdam militum fauore, et quod omnium rerum, que displicerent, me auctorem fuisse contenderent.  Nam amici, qui familiaritate beati patris Adalberonis mecum usi fuerunt, mecumque laborabant, ob tornatile lignum deserendi erant. Patere ergo patienter moras necessitate impositas, ac meliora tempora exspecta, quibus ualeant resuscitari studia iampridem in nobis emortua.





EPISTOLA CLIII. OTTONIS IMPERATORIS AD GERBERTUM.

G. Philosophorum peritissimo, atque tribus philosophie partibus laureato, OTTO quod sibi  .

Amantissime uestre dilectionis omnibus uenerandam nobis adiungi uolumus excellentiam, et tanti patroni sempiternam nobiscum stabilitatem adoptamus,  quia uestre doctrine disciplinata proceritas nostre simplicitati semper fuit haud fastidiens auctoritas. Attamen ut, omni ambage dimota, ad uos nude ueritatis fruamur loquela, iudicauimus, et firmum disposuimus, ut uobis manifestet hoc nostre uoluntatis epistola, quod in hac re summa nostre adoptionis et singularitas est petitionis, quatenus nobis indoctis et male disciplinatis, uestra solers prouidentia in scriptis, nec non et dictis, non preter solitum adhibeat studium correctionis, et in republ. consilium summe fidelitatis [al., felicitatis]. Huius ergo nostre uoluntatis in non neganda insinuatione, uolumus uos Saxonicam rusticitatem abhorrere, sed Greciscam nostram subtilitatem ad id studii magis uos prouocare: quoniam si est qui  suscitet illam, apud nos inuenietur Grecorum industrie aliqua scintilla. Cuius rei gratia, huic nostro igniculo uestre scientie flamma abundanter apposita, humili prece deposcimus, ut Grecorum uiuax ingenium Deo adiutore suscitetis, et nos arithmetice librum edoceatis, ut pleniter eius instructi documentis aliquid priorum intelligamus subtilitatis. Quid autem de hac re uobis agendum placeat, quidue displiceat, uestra paternitas litteris nobis nuntiare non differat. ualete. uersus nunquam composui, nec in studio habui; dum in usu habuero, et in eis uiguero [al., floruero], quot habet uiros Gallia, tot uobis mittam carmina.



EPISTOLA CLIu. GERBERTUS OTTONI CAESARI.

 Domino et glorioso OTTONI Cesari semper Augusto GERBERTUS, gratia Dei Remorum episcopus, quidquid tanto imperatore dignum.

Supereminenti beneuolentie uestre, qua in sempiternum digni uestro iudicamur obsequio, fortasse uotis, sed respondere non ualemus meritis. Si quo enim tenui scientie igniculo accendimur, totum hoc gloria uestra peperit, patris uirtus aluit, aui magnificentia comparauit. Quid ergo? Thesauris uestris non inferimus proprios, sed resignamus acceptos, quos partim assecutos, partim uos quamproxime assecuturos indicio est, honesta et utilitas ac uestris maiestate digna petitio. Nisi enim firmum teneretis ac fixum, uim numerorum uel in se omnium rerum continere primordia, uel ex sese profundere, non  eorum plenam perfectamque notitiam tanto festinaretis studio: et nisi moralis philosophie grauitatem amplecteremini, non ita uerbis uestris custos omnium uirtutum impressa esset humilitas. Non tamen animi sibi bene conscii tacita est subtilitas, cum eius, ut ita dicam, oratoriam facultatem et a se et a Grecorum fonte profluentem oratorie docuistis. Ubi nescio quid diuinum exprimitur, cum homo genere Grecus, imperio Romanus, quasi hereditario iure thesauros sibi Grece ac Romane repetit sapientie. Paremus ergo, Cesar, imperialibus edictis, tum in hoc, tum in omnibus quecunque diuina maiestas uestra decreuerit. Non enim deesse possumus obsequio,  qui nichil inter humanas res dulcius aspicimus uestro imperio.





EPISTOLA CLu. OTTONIS AD GERBERTUM.

OTTO Augustus imperator reuerentissimo pape GERBERTO  .

Quia diuinitate propitia non solum sanguinis linea, uerum etiam inter cunctos mortales quadam sui generis eminentia connectimur affectu, qualitate circa Domini cultum non dispares esse debemus. Ideoque nostro animo uestrum metuentes ingenium, hunc abbatem Petrum uestro commendamus apostolatui, ut que honesta et utilia circa suum monasterium fore agenda, et a se et a nostro legato cognoueritis, cum omni diligentia exsequi studeatis: ut dum martyrum  memorias in commune honoramus, eorum beneficia in commune sentiamus. ualete.





EPISTOLA CLuI. OTTONIS IMPERATORIS AD R. COMITEM.

OTTO gratia Domini imperator Augustus R. comiti salutem.

Diuersa regni negotia interdum cogunt nos incidere diuersa imperia. Hinc est, quod abbatiam sancti uincentii Capue sitam ob quarumdam rerum necessitudines nuper Ioanni monacho donauimus, Rothfrido abbate nec adiudicato, nec deposito. Proinde respectu misericordie eidem abbati Rothfrido concedimus cellam sancte Marie, cum omnibus ad se pertinentibus, in Marsi comitatu, in eo loco qui dicitur Apininici, cum reliquis rebus sancti uincentii in  eodem comitatu positis. Cellam quoque sancte Marie in partibus Beneuenti, ubi dicitur Sanus locus, cum omnibus sancti uincentii rebus in terra Beneuentana sitis. Unde tibi et Beneuentano principi precipimus, ut, sicut res uobis uicine sunt, ita ob nostram fidelitatem Rothfridum abbatem eius res tenere iuuetis sine ulla contradictione.





EPISTOLA CLuII. OTTONIS AD ADELAIDEM AUGUSTAM.

Domine ADELAIDI imp. semper Auguste OTTO gratia Domini imperator Augustus.

Quia secundum uota et desideria uestra diuinitas nobis iura imperii contulit felici successu, diuinitatem quidem adoramus, uobis uero grates rependimus. Scimus enim et intelligimus maternum affectum,  et studia pietatis, quibus rebus obsequio uestro deesse non possumus. Proinde quia, dum promouemur, uester honor attollitur, rempubl. per uos promoueri, ac promotam feliciter in suo statu regi multum oramus et optamus. ualete.





EPISTOLA CLuIII. OTTONIS AD GERBERTUM.

Reuerentissimo pape GERBERTO OTTO gratia Dei imperator Augustus.

Quia temporis difficultate astrictus uestris uotis satisfacere nequeo, uehementi merore afficior. Moueor enim pietatis affectu circa uos, sed nature necessitas suo iure omnia constringens, qualitates  Italici eris qualitatibus mei corporis quadam sui generis contrarietate opponit. Mutamur ergo solum corpore, uobiscum mansuri mente, uestroque solatio atque subsidio primores Italie relinquimus. Hugonem Tuscum uobis per omnia fidum, S. comitem Spoletinis et Camerinis prefectum, cui octo comitatus, qui sub lite sunt, uestrum ob amorem contulimus, nostrumque legatum eis ad presens prefecimus, ut populi rectorem habeant, et uobis eius opera debita seruitia adhibeant.



EPISTOLA CLIX. GERBERTI AD ADELAIDEM AUGUSTAM.

Domine et gloriose ADELAIDI regine semper Auguste GERBERTUS gratia Domini Remorum episcopus, et omnibus suis confratribus et cepiscopis Remorum  dieceseos, bene ualere in Christo.

Epistola uestri nominis leta principia pertulit, monita salubria habuit, sed tristi fine conclusa est. Suauem quippe animi uestri affectum circa me ostendit, ad propriam sedem reditum maturare admonuit. Sed quid sibi uoluit tam acerba conclusio? Ita enim se habet: Cognoscite quia si modo huiusce monita parui penderitis, utemur nostrorum et rebus et consiliis absque crimine uestri. Me urbi Remorum presidente, quando non licuit, licet, uel licebit uestris uti consiliis, et rebus mihi commissis? An melius licuit Arnulfo eam obtinente? Sed ille eam uobis dolo et fraude abstulit, ego contra multorum dolos et fraudes uobis eam multis uigiliis multoque labore conseruaui. Mirum nimis est uestrorum hostium  uos non sentire insidias. Qui enim Arnulfum ad uestri regni confusionem sue sedi restituere querunt, non sibi hoc tutum fore putant, nisi me prius qualibet occasione perdant. Quod multum uerisimile esse duplici capimus argumento, quia me Remis nuper posito eum absoluere decreuistis: et quia Leo Romanus abbas ut absoluatur obtinuit, ob confirmandum senioris mei regis Roberti nouum coniugium, ut mihi a Remensibus per litteras significatum est. Accedit ad hoc discrimen fides a presentibus corte Calmiciaca a Gibuino Gibuini nepote peruasa. Infinitus, credo, erat uillarum numerus, nec ad possidendum sufficere poterant Remenses, nisi ad colonias obtinendas inuitarentur Catalaunenses. Quid ergo? si Arnulfus absoluendus est, uel si Guibinus,  uel alius quilibet in sede mea intronizandus est, reditum meum sine capitis mei periculo intelligere non est. Quod ita esse, sed uos minus animaduertere, dubitare non debeo. Noui enim studia uestra omnibus mortalibus predicanda, noui animi uestri dulcissimos affectus circa me. Quibus si respondere nequeo meritis, respondebo uotis. Quocirca ut mea uobis minus ingeram, deque me omnino taceam, quem diuina gratia a periculorum immensitate liberat, et in quantum ad me solum attinet, in omni felicitate disponit et conseruat, per terribile nomen omnipotentis Dei oro et deprecor, ut Remensi Ecclesie desolate et attrite, si quolibet modo ualetis,  subueniatis. Que quoniam regni Francorum caput est, si deperierit, ut membra sequantur necesse est. At quomodo non deperit, que sub nomine duorum quasi inter malleum et incudem, disposita, dum eorum neutrum rectorem approbat, uelut inter undas maris sine remige fluctuat? Quid porro fieri putatis, si tertius sine iudicio Ecclesie ad numerum accesserit? Neque uero hec loquor, tanquam augur aut diuinus. Memini etiam meos conspirasse non solum milites, sed et clericos, ut nemo mecum comederet, nemo sacris interesset. Taceo de uilitate et contemptu, nichil dico de grauissimis iniuriis sepe mihi a pluribus illatis. Ad hec ut redeam prouocatis, et ut grauiora patiar, minas superaddit epistola. Quid est? o diuina maiestas! adeone me infatuatum, uel a te abalienatum putant, ut uel  gladios imminentes non uideam, uel Ecclesiam tuam schismate confundam? Ego uero improborum uersutias acute conspicio, et contra omnia schismata unitatem Ecclesie, si sic decretum est, morte mea defendo. Peto ergo, o domina mea semper Augusta, item a fratribus meis cepiscopis, qui pro causa traditoris Arnulphi, siue iuste siue iniuste sub anathemate positi sunt, ut me iudicium Ecclesie exspectantem patienter ferant. Neque enim Ecclesiam, quam episcoporum iudicio regendam accepi, sine  episcoporum iudicio relinquere uolo. Nec rursus contra episcoporum iudicium, ubi maior auctoritas adsit, eam quasi per uim retinere dispono. Que iudicia dum exspecto, exsilium, quod a multis felix putatur, non sine multo dolore tolero.



EPISTOLA CLX.

Occurrit mihi senioris mei regis Rotberti clara facies, letus aspectus, uisitata colloquia, sermones uestri sapientia et grauitate pleni, tum principum et episcoporum grata affabilitas, que mihi dum eripitur, ipsa quodammodo uita onerosa est. Sola mihi solatio est clari Cesaris Othonis pietas, beniuolentia, liberalitas, qui tanto amore uos uestraque diligit, ut dies noctesque mecum sermonem conferat, ubi et quando uos familiariter uidere possit: ceuum sibi et studiis consimilem seniorem meum  regem Rotbertum alloqui et complexari. Si ergo Romanum iter, quod causa plurimum synodi me detinet, hoc tempore dilatum fuerit, circa Nouembr. Kal. me exspectabitis, et harum rerum interpretem fidissimum, et per omnia uobis obedientem.



EPISTOLA CLXI. AD CONSTANTINUM SCHOLASTICUM.

uis amicitie pene impossibilia redigit ad possibilia, etc. Exstat supra, libello De numerorum diuisione prefixa.





EPISTOLAE ALIAE GERBERTI Curante Andrea Duchesnio primum ex ms. exemplari Iacobi Sirmondi Societatis Iesu in lucem edite.




EPISTOLA CLXII. ELECTIO ARNULFI REMORUM ARCHIEPISCOPI A GERBERTO EDITA.


Sancte ac uniuersali Ecclesie catholice salutem dicunt filii Remorum metropolis.

Diue memorie patre nostro A. sensus corporeos relinquente, clarum lumen pastoris amisimus, preda hostium facti sumus. Itaque dum molimur, conamur tanti uiri resarcire ruinas. Elapsa sunt canonica tempora, uiolate sunt leges, quibus cauetur nullam sedem amplius triginta dierum spatio uacare licere. Nuncque tandem pulsantibus diuina lux se apparuit, et quo sequeremur ostendit, depulso antichristo, Simoniaca heresi damnata. Nos, inquam, qui dicimur episcopi dieceseos Remorum metropolis,  cum omni clero, diuersi ordinis populo acclamante, orthodoxis regibus nostris consentientibus, eligimus nobis in presulem uirum pietate prestantem, fide insignem, constantia mirabilem, in consiliis prouidum, rebus gerendis aptum. In quo he uirtutes, que sic clare relucent, indicio sunt ceteras abesse non posse. Arnulphum dicimus regis Lotharii filium. Quem etsi altus sanguis uitio temporis sub anathemate positus aliquo infecit contagio; sed tamen hunc mater Ecclesia purificans  mysticis abluit sacramentis: hunc, inquam, dicimus Laudunensis Ecclesie filium, et, ut uerius fateamur, Remensis. Ea quippe ciuitas Remense territorium, Remensis parochia est: nec sic a beato Remigio diuisa, ut fieret aliena. Nimirum ille uir Deo plenus, unitatem appetens, non scissionem affectans, sic scidit ut cohereret uelut pars in toto. Et quis et quantus futurus esset intelligens, natale solum beauit sacerdotii dignitate. Eligimus ergo hunc Arnulphum hinc ortum, hic educatum, Simoniace hereticis expertem, a factione tyrannica remotum, sua cuique debita iura reddentem, sanctuarium Dei non dissipantem. Sint procul ab electione nostra dolus et . . . . . . nec putent eam ad se pertinere filii Belial, filii pacis et concordie stabilem  et solidam in perpetuum faciant confirmando, corroborando, subscribendo.





EPISTOLA CLXIII. EX PERSONA ARNULPHI REMENSIS EPISCOPI.

Etsi adhuc neque in republica, neque in priuata, nulla merita nobis sint, his tamen animus minime deest, specialiusque quodammodo inardescimus ad comparandos ac retinendos uestros affectus. Ob id itaque Gerardum antiquum militem uestrum uim inferentem, ac beneficium nostri fidelis Guenirici  peruadentem patientia ferimus, utque eum quiescere iubeatis oramus. Et si forte dissimulauerit, utrumque monitorem experiatur sui iustissimum hostem.





EPISTOLA CLXIu. E. EPISCOPO TREuERENSI EX PERSONA EIUSDEM.

Sciens beneuolentiam, uel potius pietatem uestram, qua semper usi estis circa beate recordationis predecessorem meum, feliciorem me iudico, si eam sic accipio uti acceptam terminus nesciat. Itaque ex abundanti caritate a uobis facto principio congaudemus, ac mutua dilectione frui indissolubiliter optamus. Et quia tumultus dissidentium regnorum, ac nouitas nostre ordinationis decernere ac perficere, qui animose impediunt actuum nostrorum moderamina, consoli ate prudentie uestre  delegamus: simul quoque oramus si fieri potest definite prescribi, ubi et quando post reditum uestrum a palatio conuenire possimus, simusque ad presens certi, si quid rerum nouarum didiceritis, post plenius instruendi quod planius pernoscetis. Magnum argumentum est in sanctissima amicitia, ac firma societate nos in eternum mansuros, cum eisdem utamur auctoribus quibus apud predecessorem meum in otio et negotio semper usi estis interpretibus.



EPISTOLA CLXu.

Plurimum intelligo uos intelligere motus animi mei, eoque amplius uos accurate diligo, et amplector. Recordor quippe honestissime admonitionis, qua  me satis diu a communione quorumdam principum suspendistis, quid uelletis significastis. Oro ergo per uenerabile nomen patris mei, et per inuiolatam fidem, qua se suosque semper colui, ne cogar eorum hominum obliuisci quos ob eius amorem meis commodis neglectis precipue semper dilexi. Domine mee Theophane seruata fides circa se suumque filium, ne sinat me fore gloriam suorum hostium, quos propter se, si quando ualui, abduxi in opprobrium et contemptum. Iterum in commune oro, et obsecro ne eius uobis displiceat seruitus, cui uestrum imperium, honor, potestas, hactenus placuerunt. Facite uestra liberalitate ne absentia honestatis, fuga optimarum artium, efficiar sectator Catiline, qui in otio et negotio preceptorum Marci Tullii diligens fui exsecutor.



EPISTOLA CLXuI.


Non alienum est a uestra humanitate, et a sacrosancto sacerdotio, querentibus consilium consilium dare. Nulli mortalium aliquando iusiurandum prebui, nisi D. M. Othoni. Id ad dominam meam Th. ac filium eius Oth. Aug. permanasse ratus sum; quippe cum in tribus unum quidem quodammodo intellexerim. Quousque ergo hanc fidem seruandam censetis? Dico equidem quod spoliatus amplissimis rebus imperiali dono collatis, apostolica benedictione confirmatis, nec una saltem uillula ob fidem retentati uel retinendam donatus sum. Dico quod inter grauissimos hostes uestros positus, nullis eorum  beneficiis quamuis ingentibus oblatis inflexus sum. Quousque ergo id genus amicitie exercebo? Consulite, ac solatium imploranti prebete, etsi non ob mea merita, sed tamen et propter uestra erga omnes semper laudata beneficia.



EPISTOLA CLXuII.

Conceptam letitiam Romani itineris, quo uester comitatus ac domine Theophane semper Auguste futurum alloquium ampliorem fecerat, senioris mei prohibitio conturbat. uices ergo meas uelut amicus amici obtinete. Et ut pallium a domino papa per uos consequamur, et gratiam domine nostre per uos ceptam retineamus. Cuius obsequio, Deo annuente, in Pascha erimus, nec quisquam erit qui uos ab eius ac filii sui fidelitate ac seruitio prohibere  possit.



EPISTOLA CLXuIII. AD RAINARDUM MONACHUM BOBIENSEM.

Quidam Tetbaldus, ut ipse ferebat, monachus Bobiensis, preterita estate, ad nos uenit, per quem nostra scripta tibi direximus, quibus tue littere non satis respondent. Itaque et exemplar prioris epistole remittimus, et tue petitioni hoc modo consulimus. Si sub regula patris Benedicti ac spirituali abbate tibi militare delectat in alio monasterio, mea licentia utere, nec obsit tibi transitus causa religionis, et imperio abbatis tui factus. Ceterum in dando et accipiendo frena licentie relaxamus partim, partim restringimus: hoc modo seruata discretione, ut quod iure et sine offensione diuinarum legum dandum  ac recipiendum est, des ac recipias. Nec putes ad meam licentiam pertinere, si quid tyranno aut impio sponte tribueris, uel ab eis acceperis.



EPISTOLA CLXIX. AD REMIGIUM MONACHUM TREuIRENSEM.

Petitio tua, dulcissime frater, toties repetita, quibus iactemur fluctibus satis ostendit. Nescis, nescis que naufragia pertulerimus, postquam a te digressi sumus. Grauissimis quippe laboribus estiuis et continuis eos contraximus morbos quibus pestilens autumnus pene uitam extorsit. Accessit ad hec uiolenta fortuna, cuncta que dederat repetens per eos predones qui urbem Remorum depopulati sunt. Nunc amicorum captiuitatem deflemus, et an sedes nobis sint permutande peruigili cura deliberamus.  Eo in luctu, eoque in merore nostra patria est. Timor et tremor muros circumdant, inopia ciues premit. Clerus utriusque ordinis propter futuram uastitatem ingemit. Ergo sit tui muneris manus leuare ad Omnipotentem pro nobis. Et si Diuinitas penam alleuiauerit peccati erimus non immemores tui per omnia beneficii.



EPISTOLA CLXX. GERBERTUS RAIMUNDO.

Nostro reuerentissimo patri RAIMUNDO du. Filius.

Quo in portu agam nauim gubernatore amisso, scire uos, dulcissime Pater, et quinam sit status in Francorum R. p. [republica]. Ego cum statuissem  non discedere a clientela et consilio patris mei beati Ad., repente sic eo priuatus sum, ut me superesse expauescerem. Quippe cum esset nobis cor unum et anima una, nec hostes eius eum putarent translatum, cum me superesse uiderent, me ad inuidiam Caroli nostram patriam tunc et nunc uexantis digito notabant, qui reges deponerem regesque ordinarem. Et qui R. p. permistus eram, cum R. p. periclitabar, uelut in perditionem nostre urbis pars prede maxima fui. Eaque res iter meum in Italiam penitus distulit, ubi et organa etiam seruantur, et optima portio mee supellectilis. Non enim potuimus obsistere precipiti fortune, nec Diuinitas declarauit adhuc quonam in portu me sistere uelit. Igitur de me et de meis fortunis gauisuri, exspectant exitum  instantis fortune. Dabo operam pro uiribus, nec quidquam eorum que fieri oporteat intermittam, donec optatis perfruar sedibus, reddamque Deo uota mea in Sion. uale, amantissime Pater, ualeat frater Ariardus, ualeat sanctissimum collegium tibi subiectum, meique sitis memores in contemplatiuis cum patre meo Adal.



EPISTOLA CLXXI. uENERABILI ADHUC EPISCOPO A. GERBERTUS.

Itane socordie atque dubiis casibus credidisti, ut gladios ceruici imminentes non uideas, arietes ac uineas ilia tua pulsantes non sentias? Recordare, queso, quid actum sit, o felix quondam et dulcis amice, sub imperio patris mei Adalberonis. Diui Aug. Lotharii germanus frater, heres regni, regno  expulsus est. Eius emuli, ut opinio multorum est, inter reges creati sunt. Quo iure legitimus heres exheredatus est, quo iure regno priuatus est, et quo in paternam domum rediit? Que decreta Romanorum pontificum infantes baptizari uetuerunt? Qui sacri canones innocentes presbyteros ab altaribus remouerunt? Agit Abraham cum Deo causam, utrum in Sodomis debeat perdere iustum cum impio, et tu pastor non dubitas addicere pene noxium simul et innoxium? Sed quid ego hec minima, cum sciam accusationem tuam a sacerdotibus Dei descriptam, et plenam criminibus, grauidam sceleribus? Electi sunt iudices, quorum iudicio si defueris, de absentia nichil lucraberis. Et si adfueris, episcopus esse cessabis. Inuentus est qui tuas uices sortiatur. Curre  ergo dum aliquid otii superest, neque spem tuam ponas in Ligeri et Sequana, nichil profuturus. Ego quidem factionum, conspirationum, iurisconsulti ac consulentium conscius, ob fidele silentium hec tibi causa ueteris amicitie habui dicere, ut te lethargo alleuiarem. Tuum sit plenius remedium querere, qui etiam in comitialem morbum uideris decidisse. uale.



EPISTOLA CLXXII.

Immense beneuolentie ac potius pietati uestre circa nos immensas rependimus grates. Quanti nos habeatis compassione uestra profecto declarastis. Declaramus ergo et nos quid in futurum moliamur, non solum ex his que cum paucissimis pernoctamus, sed  etiam ex anathemate in predones Remensis urbis iam promulgato. Cuius exemplar uobis mittimus, ut ex eo pernoscatis cuius animi simus, simulque nos maiora aggressuros, que suo tempori reseruamus. Omnia enim tempus habent. Dicimus tacenda, tacemus dicenda. Agimus quod nolumus, quod uolumus nequimus. Ita sunt omnia plena perturbationis, ac potius confusionis: nec se sic ingerunt expetenda, quemadmodum deuitanda. Nam si oblata esset rationabilis facultas, iam dudum uestra colloquia expetissemus. Regium nomen, quod apud Francos pene emortuum est, magnis consiliis, magnis uiribus resuscitassemus: sed propter impia tempora, propter perditissimorum iniqua commenta, clam agimus quod palam non possumus. ueniet, ueniet,  inquam, dies, et prope est, in qua uniuscuiusque nostrum probentur et cogitata, et dicta et facta. Interim prescriptas uobis metas recognoscite, nec maiora regni negotia uelitis definire sine metropolitani conscientia, nec sententiam in his precipitate que quo animo fiant ignoratis. Prudentiam roburque uestrum reseruate, tunc fortissima pectora hostibus pro nobis exposituri, cum uideritis uictricia signa nobis ductoribus anteferri.



EPISTOLA CLXXIII.

Mare fluctuans ingressi naufragamur et ingemiscimus; nusquam tuta littora, nusquam portus occurrit. In uobis quietem querimus. In uobis certe est, quod cum dederitis non desit, accipienti supersit.  Petimus ergo omni affectu caritatis uos affore Remis II Kal. Aprilis, si iure amicitie quidquam promeruimus aut promereri posse putamus.



EPISTOLA CLXXIu. AD ROMULFUM ABBATEM SENONENSEM.

Officia dantis et accipientis muneribus uestris exsecuti estis. Nihil enim nobis antiquius in humanis rebus clarissimorum hominum scientia, que utique multiplicibus librorum uoluminibus explicatur. Agite ergo ut cepistis, et fluenta M. Tullii sitienti prebete. M. Tullius mediis se ingerat curis, quibus post urbis nostre perditionem sic implicamur, ut ante oculos hominum felices, nostro iudicio habeamur infelices. Que mundi sunt querimus, inuenimus, perficimus, et ut ita dicam principes sceleris facti  sumus. Fer opem, Pater, ut Diuinitas, que multitudine peccatorum excluditur, tuis precibus inflexa redeat, nos uisitet, et nobiscum habitet, tuaque presentia, si fieri potest, letemur, qui beati Patris Ad. absentia tristamur.



EPISTOLA CLXXu. AD E. ARCHIEPISCOPUM TREuIRENSEM.

Peruenit, beatissime Pater, gladius usque ad animam: gladiis hostium undique perstringimur. Hinc fide promissa regibus Francorum urgemur. Hinc potestati principis Caroli regnum ad se reuocantis addicti, permutare dominos, aut exsules fieri cogimur. Hoc solum spei superest, quod uos prescia diuinitas germanitate quadam nobis deuinxit, et ut  inuicem onera portemus effecit. Ad uos itaque confugimus tanquam ad rectum presidium, tanquam ad aram prudentie, tanquam ad diuinarum atque humanarum legum interpretes. Eruntque perlata consulta filiis uestris celestia oracula.



EPISTOLA CLXXuI. G. SAL. DICIT R. SIBI DILECTO.

Grandia quidem poscis, dulcissime frater, sed tuis meritis non indebita. Nam quid est tam optabile quod beneuolentia tua non promereatur? quid tam humile quod conferri amicis hec tempora sinant? Itaque cum tibi desit artifex medendi, nobis remediorum materia, supersedimus describere ea que medicorum peritissimi utilia iudicauerint uitiato iecori. Quem morbum tu corrupte postuma, nostri  apostema, Celsus Cornelius a Grecis dicit appellari.



EPISTOLA CLXXuII. AD ROMULFUM ABBATEM SENONENSEM.

Magno curarum pondere in momento temporis alleuiatum iri existimamus deliberationibus nostris ad utile et honestum eque inflexis. Quod utique puris affectibus uestris in diuina speculatione ut ceptum, ita consummandum est. Sicque aptiori loco mutua perfruendum caritate



EPISTOLA CLXXuIII. AD BRUNONEM EPISCOPUM LINGONENSEM.

Serenissimi Augusti domini nostri desiderabilem presentiam uestram causa consultandi iamdudum  exoptant. Moneo ergo uos atque rogo causa salutis totius reipublice, quamprimum maturare iter. Et quia uos apud Roceium audiui pro mea salute, merear nunc Siluanectis audiri pro omnium bonorum liberatione.



EPISTOLA CLXXIX. AD ECBERTUM ARCHIEPISCOPUM TREuIRENSEM.

Etsi prudentiam uestram in multis expertus sim, nuper tamen plurimum intellexi, cum querimoniam, quam ex persona Ar. archiepiscopi subornaueram, subtili responso perstrinxistis. ueritus itaque sum, famulante conscientia, ne in oculis uestris displicerem, qui mihimetipsi displicere iam ceperam, eo quod non socius uitiorum, sed princeps diiudicarer maximorum scelerum. Ille ego, qui sub imperio  beate memorie patris mei Ad. militaueram in schola omnium uirtutum, nunc ego regiam incolo aulam, cum sacerdotibus Dei uerba uite conferens. Nec ob amorem Caroli uel Arnulfi passus sum diutius fieri organum diaboli, pro mendacio contra ueritatem declamando. Oro itaque antiqua beneuolentia uestra dignus inueniri. Quippe existimatione uestra conscientiam meam detexi, ut ex me pernoscatis quid de perditione Remorum intelligere debeatis.



EPISTOLA CLXXX. AD ADALBERONEM EPISCOPUM uIRDUNENSEM.

Omnium consiliorum meorum participi ac conscio non multa uerba facturus sum. Satis enim post Patris  mei beati Ad. ad Dominum discessum cur tanto tempore Remis commoratus sum, quo ante perditionem urbis et post perditionem abire contenderim. Sepius quoque illud Terentianum recepistis: Si non potest fieri quod uis, id uelis quod possis. Et nunc quidem beneficiorum ac pietatis uestre circa me non immemor, conceptum amorem erga uos uestrosque conseruo, eoque me beatiorem fieri iudico. Quomodo enim non diligam diligentes me. Sentio quippe uos condelectari quod sceleratorum hominum conciliabula effugerim, quod communioni ecclesiastice restitutus sim. Agite ergo causam amici solito more, id est ut Lelius ab Heluetiis uel Sueuis redeat, Aquile dilecto diligendus conquiratur par, ut operum nostrorum sit finis consummata  caritas.



EPISTOLA CLXXXI.

Precipuam ac singularem amicitiam uestram dum arctius amplectimur, multorum hominum inuidiam toleramus, maximeque eorum qui senioris uestri contra nos consilia conturbant. Crescit malum in dies. Multiplicantur inimici nostri, maioremque sumunt audaciam spe dissidentium regnorum. Si ergo ea in uobis est uirtus quam credimus et optamus, sentiamus non nobis obesse quod uestrum amorem amori regis O. preposuimus. Sentiant inimici nostri per uos stabilem esse regnorum concordiam, quam sine suo consultu posse fieri negant. Et quia credibilibus legatis inter hostes difficilis est uia, uos legatorum  nostrorum uices explete, quod honestum iudicabitis pro nobis spondete. Sic de nobis absentibus presumite tanquam de presentibus; et si quid salutare reperietis, quamprimum litteris uel nuntiis significate, ut ignorantibus nostris emulis per fidissimos internuntios utriusque partis cepta amicitia corroboretur. Hoc ideo dicimus, quia maioris auctoritatis legatos cum sui magno periculo sine certa causa mittere nolumus, et quia conuentus regum laboriosus est, et hoc tempore per omnia inutilis propter maliuolos utriusque partis. Quod si prauorum hominum consilia conualuisse senseritis, nec honestam et utilem posse fieri amicitiam, inprimis quod maximum est consilium simul et auxilium a uobis imploramus. Neque nos deludi uana  exspectatione sinatis, quos omni genere amicitiarum et affinitatis dignos hactenus duxistis.



EPISTOLA CLXXXII.

Felicitas uestra gloriam simul nobis parit et solatium. Ubi enim est una caro, et unus sanguis, ibi et unus affectus. Abiit illa dies, nec redeat unquam, in qua uester meror ineluctabilem nobis parit dolorem. Et nunc quidem in pace, sicut et tunc in angustia, nos nostraque uestro condonamus obsequio: ut si quid magnum uestraque dignum memoria uel ui uel ingenio aggredi conamini, nostra utamini opera, diligentia, consilio, ingenio, uiribus. Quod si quieti et silentio studetis, et ad presens et in eternum liceat nobis gaudere uobis cum pace et quiere,  Nec glorientur emuli uestri nominis plus sese obesse quam uos prodesse. Sit, si fieri potest, inter nos ac seniorem uestrum honestus habitus amicitiarum. Prescribite sequenda et uitanda, nec patiamini dolis et fraudibus nos circumscribi, qui nullorum hominum amicitiam contra uos decreuimus sequi.



EPISTOLA CLXXXIII. EPISCOPI REMORUM DIeCESEOS SALUTEM DICUNT REuERENTISSIMO PATRI R.

Quoniam frater et cepiscopus noster A. infra suam Ecclesiam captus, propter uim hostium, ut fertur, non satis que sui iuris sunt exsequi ualet, nos nostri officii non immemores, quod olim in famosissimos predones suo consilio feceramus, repetiuimus. Hoc addito, quod in cibo et potu contra diuinum  ac humanum ius nulla misericordia abusi sumus, ut ipse; sed insuper duces et comites, et conscios totius factionis anathemate damnauimus, eamque Ecclesiam a diuino officio suspendimus. Ceteris Christianis fidelibus sufficere posse iudicantes. Itaque decreti atque anathematis exemplar uobis mittimus, nostreque sententie uos fauere, atque idem facere hortamur, monemus, oramus.



EPISTOLA CLXXXIu. AD GARINBERTUM ABBATEM.

Quod nostri curam geritis, nostrisque letamini commodis, debitas rependimus grates. Nec sic locis disparamur remotis, nec ea utimur fortuna, diuinitate propitia, ut antiquas non ualeamus exercere amicitias. Procurabo igitur quod iussistis, et quoad  potero persuasione uel gratia Augustorum uti, a uicinia Remorum procul dimouebo exercitum, donec in urbe recondatis, si quid residui habetis in agris. Procurate itaque et uos filium meum Aquilam, donec per fidissimos mihi remittatis amicos. Et ne ignoretis que synodus episcoporum nostre dieceseos decreuerit, exemplar rerum gestarum uobis nostrisque mitto sociis, ut exinde pernoscatis quid sequi, quid uitare debeatis.



EPISTOLA CLXXXu. LIBELLUS REPUDII GERBERTI ARNULPHO ARCHIEPISCOPO.

Diu multumque mihi in animo replicanti infelicem statum nostre urbis, nec exitum malorum sine strage bonorum reperienti, ea tandem sententia placuit,  que et presentibus mederetur incommodis, et in futurum precaueret amicis. Permutamus itaque solum solo, dominium dominio, uestraque beneficia emancipati uobis nostrisque emulis ad inuidiam relinquimus, ne fidelitatis promisse hinc arguamur, inde genere amicitiarum ad patruum uestrum quodammodo se habentium perstringamur. Nihil enim alteri debetur eo quo uiuimus pacto, fide in alteram partem pretenta. Nam si uos saluos esse uolumus, quomodo patruo uestro presumus? Item si patruo uestro presumus, quomodo uos esse saluos uolumus? Hanc litem sic dirimimus, ad alios demigrando, nec uobis nec illi quidquam preter beneuolentiam debeamus gratuitam. Eam si amplectimini, domos, quas  proprio labore multis sumptibus exedificauimus, mihi meisque cum sua supellectili reseruate. Ecclesias quoque, quas solemnibus ac legitimis donationibus iuxta morem prouincie consecuti sumus, nullis preiudiciis attingi oramus, de reliquo non multum deprecaturi. Hoc facto me olim libera colla gerentem ad obsequia uestra honeste inuitabitis. Nec dubium erit, si hos terminos pretergrediemini, quin omnia que possidebamus ut a multis accepimus, emulis nostris sacramento contuleritis, tunc cum secundum affectum uestrum acutissima pro uobis dictaremus consilia. Nec preteritorum malorum poterimus obliuisci, cum presentibus admonebimur iudiciis.



EPISTOLA CLXXXuI. ELECTIO GERBERTI REMORUM ARCHIEPISCOPI.


Semper quidem, dilectissimi fratres, iudicia Dei iusta sunt, sed interdum occulta. Ecce enim post dissolutionem beate memorie Patris A. quemdam ex regio semine prodeuntem nobis Ecclesieque Remensi prefecimus, et clamore multitudinis impulsi, Scriptura dicente, uox populi uox Dei, et sanctorum canonum institutis desiderium ac uota cleri ac populi in electione episcopi perquirentium: caligauit acies mentis nostre litteram incaute sequendo, concordem sententiam diuinarum Scripturarum parum inuestigando. Non erat quippe uox Dei uox populi clamantis: Crucifige, crucifige. Ergo non omnis uox populi uox Dei est; nec omnis cleri et populi uota et  desideria in electione episcopi perquirenda sunt, sed tantum simplicis et incorrupti, id est spe questus minime electi. Sententie Patrum exponende. Non liceat, inquit, turbis electionem facere eorum qui ad sacerdotium prouocantur, sed iudicium sit episcoporum, ut eum ipsi qui ordinandus est probent, si in fide et in episcopali uita edoctus est. Nos igitur episcopi Remorum dieceseos secundum has constitutiones Patrum, fauore et conniuentia utriusque principis nostri domni Ugonis Augusti, et excellentissimi regis Roberti, assensu quoque eorum qui Dei sunt in clero et populo, eligimus nobis archiepiscopum abbatem Gerbertum etate maturum, natura prudentem, docibilem, affabilem, misericordem, nec preferimus illi uagam adolescentiam, ambitionem  se extollentem, omnia temere ministrantem; imo nec talibus subiugari patienter auditu perferimus, quorum sapientia et consilio Ecclesiastica ac ciuilia iura administrari non posse scimus. Cumque in unoquoque episcopo sit hoc speculandum, maxime tamen in eo qui ceteris preest metropolitano. Eligimus itaque hunc Gerbertum, qui *** fuit. Huius uitam ac mores a puero nouimus, studium in diuinis ac humanis rebus experti sumus. Huius consiliis ac magisterio informari querimus. Eius electionem subscribendo confirmamus, stabilimus, corroboramus communi omnium bonorum consultu.



EPISTOLA CLXXXuII. PROFESSIO FIDEI GERBERTI REMORUM ARCHIEPISCOPI.


Ego Gerbertus gratia Dei preueniente mox futurus archiepiscopus Remorum, ante omnia fidei documenta uerbis simplicibus assero, id est Patrem et Filium, et Spiritum sanctum, unum Deum esse confirmo, totamque in Trinitate deitatem cessentialem et consubstantialem et ceternalem et omnipotentem predico. Singulam quamque in Trinitate personam uerum Deum, et totas tres Personas unum Deum profiteor. Incarnationem diuinam non in Patre, neque in Spiritu sancto, sed in Filio tantum credo, ut qui erat in diuinitate Dei Patris Filius, ipse fieret in homine matris filius, Deus uerus ex Patre, homo uerus ex matre. Carnem ex matris uisceribus  habentem, et animam humanam rationalem simul in eo utriusque nature, id est hominem et Deum, unam personam, unum filium, unum Christum, unum Dominum, creaturarum omnium que sunt et auctorem, et dominum, et rectorem, cum Patre et Spiritu sancto, confiteor. Passum esse uera carnis passione, mortuum uera corporis sui morte, resurrexisse uera carnis sue resurrectione, et uera anime* resurrectione, in qua ueniet iudicare uiuos et mortuos, assero. Noui et ueteris Testamenti unum eumdemque credo auctorem et dominum et Deum. Diabolum non per conditionem, sed per arbitrium factum esse malum. Credo huius, quam gestamus, et non alterius, carnis resurrectionem. Credo iudicium futurum, et recepturos singulos pro his que  gesserunt uel penas uel premia. Nuptias non prohibeo, secunda matrimonia non damno. Carnium preceptionem non culpo. Penitentibus reconciliatis communicari debere confiteor. In baptismo omnia peccata, id est tam illud originale contractum, quam ea que uoluntarie admissa sunt, dimitti credo. Et extra Ecclesiam catholicam nullum saluari confiteor. Sanctas synodos quatuor, quas uniuersalis mater Ecclesia confirmat, confirmo.



EPISTOLA CLXXXuIII. GERBERTUS OTTONI CAESARI.

Domino glorioso OTTONI Cesari semper Augusto Romanorum imperatori GERBERTUS episcopus debile seruitutis obsequium.

Absentiam uestram longitudine terrarum disiuncti  omnino moleste ferimus. Et quod fama nimium deuia rerum preclare quidem a uobis gestarum, ut semper, nec ullam uobis scintillam attulit. De uita et moribus Harmandi comitis hoc tempore a me alienum est, ita gemitus et suspiria fratris et significare mea uobis plurimum refert. Conqueritur quippe ille nobilis uir fratrem suum apud Gorziam fame necari contra suam suorumque natalium dignitatem, ignominieque ducit hoc sempiterne. Quod si uerum est, quid sibi uolunt tam dira supplicia? quod genus mortis acerbius fame? Omnia penarum genera sola fames exsuperat, mortem ipsam contemnit, ac eam contra nature usum in se prouocat. Remouere, queso, tam immane nefas, et petenti fratri fratrem adhuc, ut  dicit, spirantem, reddite. Eorum conditiones tantum mementote qui capiunt et capiuntur, ne capti post libertatem aut per se aut per suos capientes, uel amicos capientium pro causa captionis ledere ualeant.



EPISTOLA CLXXXIX. GERBERTUS OTTONI.

Domino excellentissimo OTTONI Cesari semper Augusto, suorum episcoporum minimus semper et ubique debite seruitutis obsequia.

Cum inter humanas res nichil dulcius uestro aspiciamus imperio, sollicitis pro uobis nichil dulcius significare potuistis, quam uestri imperii summam gloriam, summam cum dignitate constantiam. Et quenam certe maior in principe gloria? que laudabilior in summo  duce constantia, quam legiones cogere, in hostilem terram irrumpere, hostium impetum sua presentia sustinere, seipsum pro patria, pro religione, pro suorum reique publice salute maximis periculis opponere? Que facta quam felices exitus habuerunt. Minori sumus affecti cura ob legationem Leonis abbatis uobis directam super illo Arnulfo, sed neque animo insedit ea legatio, que omnino falsa est, sed que Leo abbas a meis Gallis promissa exigit, uera fore putauit. Aut si ita est, noui ingenitam uobis beneuolentiam, talibus ausis et uelle et posse obsistere. Et quoniam noster Leo iter suum ad uos intenderit uolando, ut ipse scripsit, uI Id. Sept. quando primum allata uenit epistola, iniquis, ut credo, memorata uentis, nichil super Arnulfo consultum est.  Sed fert secum alia ut magnis inuenta ingeniis, ita magnis finienda consiliis. Aeternum uale uobis uester G. Et quia ut magnifices magnifice magnificum Sasbach contulistis, eterno imperio uestro eternum se dedicat uester Gerbertus. Et quia R. S. u. D. eterno obsequio uestro se mancipat G. uester. Hinc a uobis liberaliter collata, sed a quodam nescio cur ablata, restitui sibi petiit uester G. Extremus numerorum abaci uestrum definiat.



EPISTOLA CXC.

Domino et reuerentissimo patri ill. G. filius.

Sanctissimas amicitias firmissimasque societates luculenta oratione quam dulces, quamue utiles essent expressistis, meque tanto fructu diuinitatis participem sociumque esse et fore dignati estis. Quid  enim est aliud uera amicitia, nisi diuinitatis precipuum munus? Hac igitur amicitia uestra fretus, deque ea bene presumens, atque in posterum meliora sperans, Arnulfi reditum ad urbem Remorum non expauesco, sed si ita peruenerit, ut Hungerius qui uoluit retulit; ob quam causam de Hur Chaldeorum liberari confido, uestrisque obsequiis non deesse. Quodque semper uolui, semper optaui, hec causa comitem indiuiduum efficiet, eique solemne imperium appellamus. Quare quid dulcius, quid prestantius? Non ergo suspirandum pro causa amici uobis fuit, uel erit, cum ex toto, cum ex communi uoto et deliberatione cuncta prouenerint, sintque prouentura diuinitate propitia, uobis consulentibus,  amicis iuuantibus, imperio uestro omnia feliciter exsequente et procurante. ualete, et ob res nostri Cesaris bene gestas, bene se habentes, mecum gaudete. Iterum et numerosius ualete.



EPISTOLA CXCI. OTTONI CAESARI ET AUGUSTO IMPERATORI QUOQUE ROMANO GERBERTUS.

Domino et glorioso semper Augusto OTTONI Cesari GERBERTUS.

Scio me Diuinitatem in multis offendisse, et offendere, sed uos uel uestros in quo offendisse redarguor nescio, et uti mea seruitus sic repente displicuerit. Utinam a uestra munificentia cum gloria tanta collata aut non licuisset suscipere, aut suscepta  cum tanta confusione perdere! Quid hoc esse putem, quod utique dedistis, aut dare potuistis, aut non potuistis? Si non potuistis, cur posse simulastis? Si autem potuistis, quis ignotus et sine nomine imperator imperatori nostro notissimo, et per orbem terrarum famosissimo, imperat? In quibus tenebris ille furcifer latitat? In lucem ueniat, et crucifigatur, ut nostro Cesari libere imperare liceat. A multis creditum est me apud uestram pietatem posse opitulari multis. Nunc opere pretium est habere patronos quos olim defendendos suscepi, maiorque fides hostibus meis habenda quam amicis. Amici quippe salubria cuncta, prospera omnia docuerunt. Hostes nec precepta, nec beneficia mihi profutura, dulcia principia amaros exitus habitura, seu prophetico,  seu fanatico spiritu predixerunt. Que quidem mihi plus quam uelim tristia, sed imperiali persone minus conuenientia. Tribus, ut ita dicam, seculi etatibus, uobis, patri, auo, inter hostes et tela fidem purissimam exhibui, meam quantulamquamque personam regibus furentibus, populis insanientibus pro uestra salute opposui. Per inuia et solitudines, per incursus et occursus predonum, fame et siti, ui frigoris et estus excruciatus, infractus inter tot tempestates exstiti, ut mortem potius preoptarem quam filium Cesaris tunc captiuum imperantem non uiderem. uidi et gauisus sum, et utinam liceat usque in finem gaudere, et uobiscum dies meos in pace finire!



EPISTOLA CXCII. ADALBERTO ARCHIEPISCOPO, ABBATI MAIORIS MONASTERII.


Seruat natura uices, terraque bona, non suo iudicio diu infecunda, mirandos flores fructusque parturit. Ecce enim beati Martini cellula monachorum agmina iam dudum emortua resuscitat. Martini uirtus in suis discipulis dignoscitur. E quibus beate conuersationis alumnam tanquam exemplar uite et morum accepisse Osulphum gaudemus. Huius sanctissimos affectus uestris affectibus consociandos offerimus, ut qui se singulari certamine antiquo hosti opposuit, precum uestrarum clypeo uictor euadat. Alleuiemur ergo nos uestris meritis, qui nostris pregrauamur offensis.



EPISTOLA CXCIII. GERBERTUS ARNULPHO AURELIANENSI EPISCOPO.


Multum mortalibus diuinitas largita est, o mei animi custos, quibus fidem contulit, et scientiam non negauit. Hinc Petrus Christum Dei Filium agnoscit, et agnitum fideliter confitetur. Hinc est quod iustus ex fide uiuit. Huic fidei ideo scientiam copulamus, quia stulti fidem non habere dicuntur. Hanc uos habere fidem illa generosi animi preclara scientia indicat: hoc uestre orationis series manifestat, qua eam inter nos eternari cupitis. Habeo igitur et rependo gratias tantorum munerum largitori, et quod mihi in nullo a me dissentientem amicum reseruauerit, et quod emulis nostris uerisimilia non tamen uera narrantibus minus credidit. Hoc  tui muneris esse, bone Iesu, qui facis unanimes habitare in domo: hoc ego sacerdos tuus coram te confiteor uenerabilem artificem * tuum A. me colere, diligere, amare, cunctisque mei ordinis quos hodie nouerim corde et ore proferre. Procul ergo esto omnis fraus et dolus, pax et fraternitas hic adesto, ut qui alterum ledit utrumque leserit. Me Christi potentia protegente non uis tyrannica ab hoc deterrebit incepto; non mine regum, quas in hoc Paschali festo pertulimus graues. Accusabamur quippe monachos sancti Dionysii iniuste damnasse. Urgebamur coram damnatis diuina obsequia celebrare nec priuilegiis Romane Ecclesie monasterio beati Dionysii factis contraire debere. Ad hoc opponebatur nobis, priuilegiis canonum auctoritate promulgatis  nos assensum prebituros: nec si quid contra leges ecclesiasticas decretum sit pro lege recepturos. Sed cum in me specialiter pondus cause retorqueretur, mei iuris illum non esse aiebam, nec me in meorum dominorum prosilire iniuriam, ut insimulabar, ipsorum interesse cuius culpa eadem proferant, uidere. Cum sententia secularium monachorum obtinuisset parti . . . . . Hoc itaque se habere filius uestre beatitudinis testis est Fulco, qui mei animi amaritudinem non sine lacrymarum effusione cognouit. Dolebam quippe, ac multum doleo . . . . . uos insuper nescio a quo delatore insimulatum esse quasi regii honoris insidiatorem, et qui . . . . . Non ergo, ut uobis relatum est, mea ualentia in uos seuit, nec elocutio dura absenti amico detraxit. Sed dum uos excusare nisus  sum, me pene accusatum palatinis canibus obieci. Sit itaque inter nos, ut uultis, est tantum, non autem est et non: sit auxilium in commune et consilium. Quod etiam in sacris per data uerba, si uestre sublimitati placet, confirmandum fore censeo, ut, amoto motu omnium suspicionum, sit nobis cor unum et anima una.



EPISTOLA CXCIu. GERBERTUS CONSTANTINO MICIACENSI ABBATI.

Satis super uenerabilis A. legatione miratus sum. Referebat quippe *. Hec autem omnia non dolores, sed initia dolorum sunt. Maius est quod queritur, et quod appetitur, quam ego humilis et paruus, uerumque prouerbium est: Tua res agitur paries cum  proximus ardet. Et diuinus sermo: A sanctuario meo incipite, id est a regni fundamento et ab arce. Hoc factum qui doli comitentur, in aperto est. Hoc enim concesso, dignitas uel potius grauitas confunditur sacerdotalis, status regni periclitatur. Quod si hoc inconsultis episcopis agitur, episcoporum potestas, grauitas, dignitas annullatur. Qui episcopum quamuis sceleratum sacerdotio priuare nec potuerunt, nec debuerunt. Si uero consultis, ipsi sue damnationis testes sunt, qui a se non iudicandum iudicauerunt. Et qui contra professionem suam et subscriptionem suam in libello abdicationis a seipsis factam uenire presumpserunt. Reducetur ad memoriam eius captio, carcer prolixus, alterius in eius sedem ordinatio, ordinatores, ordinatus, atque  ab eo ordinati calumnie subiacebunt. Ipsi quoque reges in peccatis singulis peccatores apparebunt. Nec sibi quisquam blandiatur, quolibet conquassato, se incolumi, nec falso nomine sponsionis decipiatur, cum res et facta non ex indulgentia iudicum, sed ex stabilitate pendeant causarum.



EPISTOLA CXCu. LEODICENSI EPISCOPO NOCHERIO.

Licet non ignoremus ex quo fonte motus animi uestri in nos profluxerint, tamen ex officio nostro prestare debemus, sine graui lite, quantum uestra interest, ut hic fons arescat, et hic motus conquiescat. Igitur ad petitionem uenerabilis uu. Argentine  ciuitatis episcopi nudiustertius descripsi materiam malorum nostri temporis; et quid inter partes conueniret uel disconueniret aperui; uobis tanquam probatis iudicibus direxi. Et nunc ad uotum meorum hostium, quia ex toto orbe fieri non potest, saltem ex toto nostrorum principum regimine, ut uniuersale cogatur concilium, modis quibus ualeo elaboro. Eo conueniendi et disceptandi, non solum curiosis, sed etiam hostibus, libera datur facultas. Tantum quippe a nobis abest maleficium, tantumque in innocentia confidimus, ut regulare iudicium non solum non deuitemus, sed etiam quasi toto orbe fugiens prosequamur. Ecce nunc tertio moniti si presentiam suam exhibere noluerint, et appellatio et litis retractatio lege peremptoria sopientur. In  qua re uestrum est animaduertere, cui ira Domini comminatur dicentis: ue illi per quem scandalum uenit! Cum enim Paulus apostolus dicat: Nos quidem predicamus Christum Iesum. Iudeis quidem scandalum, Grecis autem stultitiam. Non itaque Paulo est ue, sed his, ut ait propheta, qui dicunt bonum malum, et malum bonum. Nouit Dominus qui sunt eius, nouit qui sui permoueantur zelo. Sed si Deus pro nobis, quis contra nos? Oro ergo et deprecor per eam, si qua est in uobis pietas, ut non plus meis hostibus quam uobis de me credatis. Experimini an sim qui fuerim scilicet uobis per omnia deuotus et obsequens, in commune fidus amicis, equi et ueri amantissimus, sine dolo  et superbia, uestra uestrorumque usus amicitia, qui non meo uitio perditam a uestra uirtute reposco: ea negata multum doliturus, itemque recepta multum gauisurus.



EPISTOLA CXCuI. G. ABBATI S. GERALDI, ET FRATRIBUS.

Pro mei loci atque ordinis officio magnorum negotiorum occupationibus ad plurima distractus, nec legatis, nec litteris que circa me geruntur hactenus uobis significare uolui. Nunc quoniam frater . . . . . . sicut per antiquiorem . . . gerulum scripseram, dum urbem Remorum causa Dei fugio, urbi Remorum gratia Dei prelatus sum. Que res gentes et populos in mei excitauit inuidiam. Et quia uiribus nequeunt, legibus ulcisci querunt. Estque tolerabilior armorum colluctatio  quam legum disceptatio. Et quamuis emulis meis dicendi arte, et legum prolixa interpretatione, quantum mea interest, satisfecerim, non tamen adhuc semel cepta deposuerunt odia. A teste ergo, reuerendi Patres, uestroque alumno fusis ad Deum precibus opem ferte. Discipuli uictoria, magistri est gloria. In commune quidem omnibus uobis pro mei institutione grates rependo, sed specialius patri R. Cui, si quid scientie in me est, post Deum inter omnes mortales gratias rependo. Nunc . . . . . ualeat sanctum collegium uestrum . . . . . . ualeant quondam mei noti uel affinitate coniuncti, si qui supersunt, quorum tantum speciem nec omnia satis noui: non eorum aliquo fastu oblitus, sed barbarorum feritate  maceratus, totusque, ut ita dicam, alteratus. Que adolescens didici, iuuenis amisi: et que iuuenis concupiui, senex contempsi. Tales fructus affero mihi. O uoluptas! talia mundi honores pariunt gaudia. Credite ergo mihi experto. In quantum principes exterius attollit gloria, in tantum cruciatus angit interius.



EPISTOLA CXCuII.

Consuluistis utrum is qui sororem sue coniugis adulterio polluit, post peractam penitentiam ad priorem copulam redire debeat, an alteram sortiri. Et alterum quidem permittitur, alterum penitus inhibetur. In conciliis Africanis, titulo 49, placuit ut secundum euangelicam et apostolicam disciplinam, neque dimissus ab uxore, neque dimissa a marito,  alteri coniungantur, sed ita maneant ut sibimet reconcilientur. Quod si contempserint, ad penitentiam redigantur. Quod si mulier duxerit alterum, non prius accipiat communionem, quam is quem reliquit de seculo exierit: nisi forte necessitas infirmitatis dare compulerit. Agat ergo hic ad ultimum penitentiam lege eorum qui se incesto polluerunt, sed scilicet decennalem. Femina quoque nichilominus cognata, et, si fieri potest, castitatem professa, quod calore iuuentutis urgetur: timendumque ne a Satana tentetur. Nihil inde melius nouimus, quam quod Leo papa de similibus dicit. Adolescens, inquit, si continens esse non potest, uxoris remedio potest sustineri. Ad hunc modum dici potest,  ut si hec adultera se continere non potest, nubat, ut ait Apostolus, tantum in Domino.



EPISTOLA CXCuIII. GERBERTUS LEONI PONTIFICI.

Sciens magnam beneuolentiam uestram erga me, tanti uiri amicitia felicem me iudico. Enimuero quia nostra seruitus minus uobis obsecundata est que oportuerit, non maleuolentie ascribendum est, sed necessitati. Inter uarios quippe tumultus, quibus assidue quatimur, uix aliquis idoneus reperitur, cui tuto secreta pectoris reserentur. Ita sibi uirtutis arcem dolus et fraus, simulatio et dissimulatio, uicissim occupauerunt. Hinc est quod postquam a me digressi estis, nulla litterarum mutua perfunctione usi sumus, nisi ea que uobis sub triplicate crucis  signo direximus. Itaque nos et nostra sub uestra dispositione ita constituimus, ut qui forte nos leserit, domno Leoni pontifici iniuriam irrogasse uisus sit. Nec erit deinceps nostri iuris quid, quantum, quibus, et quando placitura parentur: sed domno Leoni diligens aderit obsequium ministri. Saluto domnum episcopum amicum per omnia reuerendum: multum de eius sapientia et eloquentia presumens, et singulari morum probitate, ac per hoc obsequio eius me obnoxium reddens.



EPISTOLA CXCIX. AD IOANNEM PAPAM.

Sanctissimo uestro apostolatui potuisse subripi me cuiuspiam peruasionis reum uideri, dolore uehementi  afficior, et totis uisceribus ingemisco. Eo quippe animo in Ecclesia Dei hactenus uersatus sum, ut multis profuerim, neminem leserim. Non ergo Arnulfi peccata prodidi, sed publice peccantem reliqui: non spe, ut mei emuli dicunt, capessendi eius honoris, testis est Deus, et qui me nouerunt, sed ne communicarem peccatis alienis.



EPISTOLA CC.

Quia uestris interdum non utimur alloquiis, non satis equo animo ferimus. Per hec enim mutua manet caritas, dissociata ceunt, aspera mitescunt, simultates intereunt, multaque presentium comparantur commoda. At dum ista motu temporum minus assequitur, ut epistolaris breuitas inter nos affectus explicet, petimus beneuolentiam uestram  pro fratre . . . . . . ut prosit ei apud uos nostra intercessio, plusque sibi nostra obtineat epistola, quam fortuitu cuiuspiam oblata munera. Temporum difficultatibus addicti regulariter conuenire, et que Dei sunt querere, hactenus non satis ualuimus. Nunc quia Deo miserante respirare datur, censemus, uosque interesse omni euitabili excusatione postposita monemus et oramus. Licet omnibus sacerdotibus discipline forma equaliter proponatur, et cognoscendi et obseruandi sacros canones Spiritu Dei conditos, et totius mundi reuerentia consecratos; nobis tamen arctius indicitur quod in exemplar morum et uite a pastoribus acceptum in subditum gregem gratiosus propagetur. Cum ergo pecuniam  in facte anteponimus, cur sanctarum legum iura illicita cupiditate calcamus? Et hec quidem Dominus, et clamores quos assidue patimur, non sicut tyrannus tyrannorum preiudicio, sed sicut sacerdos sacerdotum iudicio, pensetis, discernatis, diiudicetis. Hos motus compescite, has querelas sopite, morum grauitate, annorum teneritudine superate. Lectio continua, et interrogatio assidua mentem uestram exacuat. Cur iudicium . . . . . . . . nos latuit? Cur ad maiorem audientiam prouocans suis rebus priuatus est? Quod si non prouocans, sed tacens spoliatus, quare in eum prolatum iudicium ad nos non est relatum? Si hec itaque scienter egistis, lex in contumaces est: si ignoranter, utique uenia danda hoc pacto, ut illegaliter ablata presbytero restituantur  legaliter: postquam, si ita uidebitur, iudicium legibus innouetur, ne si existimetis filium meum R. sue diffidere cause, quia nunc ex condicto non occurrit. Pluribus enim occupati negotiis, eum examini uestro dirigere usque in Xu Kal. nequimus. Quas moras sibi non obfuturas pro summa beneuolentia uestra circa nos omnimodis deprecamur. Quod si hec mansuete feceritis, in eius iudicio sine personarum acceptione iudicaueritis, plurima nos debere obsequio uestro facietis.



EPISTOLA CCI. GERBERTUS ET OMNES EPISCOPI DIeCESEOS REMENSIUM, PERuASORIBUS EIUSDEM.

Girbertus gratia Dei Remorum episcopus, Guido Suessonicus, Adalbero Laudunensis, R. Nouiomensis,  Rot. Cameracensis, O. Siluanectensis, F. Ambianensis, B. Moriensis, Her. Belluacensis, per gratiam sancti Spiritus episcopi, uobis Girberto et his qui subscripti sunt peruasoribus, carnificibus atque tyrannis. Diu modestia sacerdotum furoris uestri rabiem sustinuit, et adhuc patienter exspectat. Quousque ergo insania uestra sanis intellectibus nostris obsistet? Quousque dissimulatio prauorum simplicium quietem turbabit? Cedes clero infertis, a cleri, monachorum et pauperum rapinis non cessatis. Conuenimus ergo conscientiam uestram omnes episcopi Remorum dieceseos, ad satisfactionem inuitamus, spatiumque penitentie usque in proximis Kalendis attribuimus: tunc uos aut infertiles Ecclesie palmites  recognituri, aut tanquam inutile lignum ab agro Dei gladio sancti Spiritus excisuri.



EPISTOLA CCII. AD ERuEAM BELuAGORUM EPISCOPUM.

Quod tanto tempore dilectum nobis D. retinuimus, non maleuolentie causa, sed summe utilitatis uestre, et uobis honestum et utile parere possit. Et nunc quidem illum patriam parentesque, sed et omne amicorum genus nostrum ob amorem derelinquentem uestre caritati, ut petitis, dirigimus. Quem uelut thesaurum inestimabilem e sinu nostro in uestri iura transfundimus. Suscipite ergo illum in disciplinis liberalibus eruditum, in opificum magisterio edoctum, a multis multa mercede expetitum  sed a nobis obtentum. Quem sic tractari et custodiri uolumus, ut dolorem ei partum ex nostra absentia uestra subleuet indulgentia. Eaque munificentia et liberalitate illum habetote, que deceat G. Remorum archiepiscopum dantem et Bellouagorum episcopum accipientem.



EPISTOLA CCIII.

Oportebat te uirginem spectabilem patris pacta et constituta laudare et corroborare. Sed quoniam ea dissoluisti, et que insuper egisti pernegare contendis, inuitamus te ad tui peccati recognitionem. Te quoque R. a direptione rerum . . . . . . cessare iubemus, et male peruasa restituere. Nec te . . . . . . pretereundum existimes, te, inquam, tonsura clericum, sed uita et moribus * triennium cum tuo complice N.  uos, inquam, omnes aut dignos penitentie fructus Ecclesie catholice ostendetis, aut uelut ethnici et publicani ab Ecclesia catholica gladio sancti Spiritus propulsabimini.



EPISTOLA CCIu.

Suscepta querimonia, reuerende pater, scripsimus cum fratribus et cepiscopis nostris pro eadem causa, contemptoribus quoque uestris commonitorias misimus litteras. Erit ergo uestre prudentie propter pacis caritatisque custodiam, si resipuerint, eos uelut exorbitantes filios blande suscipere. Quod si, quod absit, in malitia perseuerauerint, tunc in celebri Ecclesie loco nostre uocationis scripta ad legendum proponi iubemus. Deinde excommunicationem  rationabiliter conscriptam, et a uobis solemniter celebratam celebri affigi loco, eiusque exemplar nobis dirigi, ut idem in nostris fiat Ecclesiis. Et quoniam eruditum uobis clericum mitti orastis, qui in his et in aliis adiumento esse posset, cum redierit meus D., dabimus operam ut uestris deseruiat obsequiis.



EPISTOLA CCu.

Quanto moderamine salus animarum tractanda sit, et uestra fraternitas nouit, summopere pensandum est, ut ne quid nimis. Ecce enim dum iudicii seueritatem in Ecclesiam scilicet exercetis, modum a patribus constitutum transcendistis. Nam que concilia uel decreta paruulos baptizari, uel fideles in cemeteriis sepeliri uetuerunt? Quod si is locus  interdicto uestro, et, ut solemniter dicamus, uestro banno iure tenetur astrictus, liceret innocentibus parochianis ad alia transmigrare loca, suisque legaliter uti sacris. Moneo igitur paternitatem uestram modum iudicii temperare, totumque negotium ita pertractare, ut ante oculos diuine Maiestatis placere possitis, et cepiscoporum iudicio non displiceatis. uarios mali temporis diu iam sufferens motus, ad uestrum solatium tanquam ad tutissimum confugio portum. Alioquin, aut uestra solabimur ope, aut peregrina nobis expetenda subsidia.



EPISTOLA CCuI. GERBERTUS ADHELAIDI IMPERATRICI.

Sepenumero mecum reputans ubinam fides, ueritas,  pietas, et iustitia, domicilium sibi fecerint, uestra solum pietas et maiestas occurrere potuit, qua uirtus multiplex semper inhabitauit atque possedit. Ad uos ergo tanquam speciale templum misericordie supplex confugio, uestrumque semper salubre consilium et auxilium reposco. Quia enim . . . . . in me unum acerba fremunt, uitamque cum sanguine poscunt. Additur ad malorum cumulum . . . . . Seuit et ipsa que solatio debuit esse Roma. Oro ergo et deprecor uestra uestro imperio mitescant regna. Ego quippe totus ubique uester uestrum exspecto examen et leuamen. Idque solum certum esse nosse qui uelle, quod uobis constiterit placuisse.



EPISTOLA CCuII.

 Humanas res eterno regi consilio cum semper Diuinitas ostenderit, tum precipue uestro tempore consiliorum suorum uos esse materiam uoluit. Exaltauit enim uos et humiliauit, eamque humilitatem sua bonitate modificans, extenuans, atque cum summa multorum populorum prosequente fauore, uestre sedi restituit, et tanquam aurum in fornace probatum in sua domo clarius relucere iussit. Laudo igitur et glorifico misericordias et miserationes eius, cum in uobis, tum in me, quem peregrinum, totoque, ut ita dicam, orbe profugum quandoque requiescere iussit, certaque consistere terra. Dirigo uobis multum dilectum, quem a sacro fonte me suscipere uoluistis. Sed utrum nobis erudiendum mittere debeatis, non est nostri iudicii. Si enim recusamus,  ingrati fortasse apparemus; et si laudamus, quiddam est sinistrum puero. Quod temporum difficultas intulerit, nostro imputabitur uitio.



EPISTOLA CCuIII. GERBERTUS FULCONI EPISCOPO AMBIANENSI.

Inter uarias magnarum rerum occupationes nulla molestia magis afficimur quam uestrorum excessuum crebra relatione. Etsi enim totius metropolis Remorum cura nobis iniuncta est, sed uestri potissimum, qui et amorum teneritudine, et morum leuitate pondus sacerdotale necdum ferre didicistis. Cur ergo, contra pactum in commune statutum, usque ad tempus consilii peruasionem in propria parechia fecistis? Nec in hoc enim alleuiamini, si res Ecclesie sunt quas diripuistis, cum hoc nisi legibus fieri  non liceat. Accessit ad hoc illicitum armorum presumptio, Ecclesie uiolatio, quasi sacerdoti omnia in ecclesiis liceant. Sed, ait Apostolus, omnia mihi licent, sed non omnia expediunt. Licent per liberum arbitrium, quo male usi estis: sed non expediunt per iura diuina, que contempsistis. Monemus itaque fraternitatem uestram errata corrigere, et nobis quos offendistis, si placet, satisfacere, ut horum excessuum recognitio multorum peccatorum possit esse abolitio.



EPISTOLA CCIX. GERBERTUS ARCHEMBALDO ARCHIEPISCOPO TURONENSI.

Querelam uestram non sine fraterna compassione suscepimus. Unde consilium et auxilium, quantum  nostra interest, non differimus. Quia enim clerus, ut dicitis, beati Martini benedictionem uestram renuit, fiat ut scriptum est: Noluit benedictionem, et elongabitur ab eo. Pro accepta uero iniuria repulsionis, puluerem calceamenti excutiendum esse contra illos Dominus docet.



EPISTOLA CCX. ADELAIDI IMPERATRICI GERBERTUS.

Incredibili pene et nimium sceterata relatione tanto dolore affectus sum, ut lumen oculorum prope plorando amiserim. Sed quia iubetis ut uos adeam, consolationemque impendam, rem quidem bonam, sed impossibilem imperatis. Transierunt enim dies mei, o dulcis domina et gloriosa, senectus mea mihi diem minatur ultimum. Latera pleuresis occupat,  tinniunt aures, distillant oculi, totumque corpus continuis pungitur stimulis. Totus hic annus me in lecto a doloribus decumbentem uidit, et nunc uix resurgentem recidiui dolores alternis precipitant diebus. Quod si quid requiei a doloribus dabitur, uestri beneficii immemor esse non potero. Licet sufficere posse uideatur quod synodus Nicena de communione priuatis definit, ut hi qui abiiciuntur ab aliis non recipiantur, omni iussioni uestre paremus tum in his, tum in quibuslibet honestis et competentibus negotiis. Sed quia cum magno moderamine salus animarum tractanda est, nec quisquam prepropere a corpore et sanguine Filii Dei submouendus, per quod mysterium uera uiuitur uita, et quo  iuste priuatus uiuens mortuus est, dignum ducimus militarem uirum nostra primum admonitione conueniendum, si forte resipiscat, et uestre reuerentie satisfaciat. Et nos quidem illum iam dudum pro his proque aliis excessibus, a liminibus tantum Ecclesie cum aliis quibusdam submouimus, post separaturi a corpore Domini, ac deinde a fidelium communione, ut his quibusdam gradibus sue salutis admoneatur, et unius contagio pro huiusce temporis male, necessaria sub nomine militari cohabitatione, populus Dei minus inficiatur, solusque suam interim portet malitiam, ignominiam et ruinam.



EPISTOLA CCXI. CANONICIS SANCTI MARTINI EX PERSONA EPISCOPORUM.

 Omnes episcopi qui ad concilium uenerunt in ecclesia sancti Pauli, omnibus clericis de monasterio sancti Martini.

Audita fama uestre rebellionis contra fratrem nostrum Turonice ciuitatis episcopum, has litteras direximus, in commune decernentes, quatenus aut cum uestro episcopo redeatis in gratiam, aut ad placitum Chele habendum ueniatis pro discordia diu retenta rationem reddituri uII Id. Maii. Quod si non feceritis, sciatis uos percelli censura canonice districtionis.



EPISTOLA CCXII. GERBERTUS ARNULFO AURELIANENSI EPISCOPO.


Nullo genere locutionis affectum animi nostri erga uos explicare ualeo, quippe qui omni simulatione mei capitis periclitarer. Que mihi uitanda essent, queue sequenda docuistis, monuistis, prescripsistis. Et nunc quidem omni conamine, omnique nisu secundum meum scire et posse grates quas ualeo rependo, uestreque clientele et dispositioni me meaque omnia committo; non dubiam spem pro me gerens preclara principia felices habitura. Et quoniam synodum . . . . . unde omnixe precor ne ingentes cure, que me ad presens totum sibi uindicant, Ecclesie nostre officiant. Dum enim post paululum  diuinitate propitia respirare licebit, et de his et de aliis in uestra presentia uestra exspectabimus sententiam.



EPISTOLA CCXIII. GERBERTUS METENSI EPISCOPO.

Licet ea que in nobis est uirtus multis ante innotuerit modis, nunc tamen ex superabundanti uerbis et sententiis affectum sui explicans uel super candelabrum effulsit. Quia enim Apostolus ait: Gaudete cum gaudentibus, flete cum flentibus, me a fratrum meorum indebita persecutione liberatum leto animo accepistis, uosque meis periculis nunc interfuisse doluistis. Quapropter et absens grates rependo, et presens seruitutis pensum si libet excipio. Ceterum . . . . . alia memoratu digna non satis adhuc comperta  habemus.



EPISTOLA CCXIu. GERBERTUS uERDUNENSI EPISCOPO.

Communes filii R. et D. letificauerunt nos ex dulci rerum commutatione. Quia enim, ut ait Apostolus: Corrumpunt mores bonos colloquia mala, nec uos simplicitate gaudentes quorumdam Gallorum affectus uarios et perplexos dulces in ore, amaros in corde subito deprehendere potuistis, ad nulla eorum commentitia stuporis plena non immerito mutati estis. Sed quia ingenita uobis prudentia diutius illudi non potuit, eorum simulationem ac dissimulationem uos ad plenum intellexisse gaudemus. Unde filium nostrum D. quem in multa rerum  scientia eruditum interpretem fidum omnium que in commune placeant habere poterimus. uale.



EPISTOLA CCXu. AD AZELINUM EPISCOPUM LAUDUNENSEM.





EPISTOLA CCXuI. AD ARNULFUM REMENSEM ARCHIEPISCOPUM.







SUPPLEMENTUM AD GERBERTI EPISTOLAS EDITIONIS DUCHESNII.




EPISTOLA PRIMA. AD uILDERODUM ARGENTINENSEM EPISCOPUM. De Arnulfi depositione.


uILDERODO Argentine ciuitatis episcopo GERBERTUS.

Bene concepta meliusque retenta casta societas prestanti officio . . . . . cum me remotum, uixque solo nomine cognitum, fidi interpretis dulci alloquio recreasti, eoque prestanti officio palam fecisti, cui et quanto Heluetia pareat sacerdoti. Arnulfus regis Lotharii, ut fama est, filius, postquam suum episcopum dolo et fraude circumuentum cum propria urbe captiuauit, post multum cruorem humani sanguinis a se effusi, post predas et incendia in conuentu totius Gallie episcoporum damnatus est  , ac deinde post obitum Adalberonis a solo Adalberone  episcopo Laudunensi reconciliatus spe obtinende pacis, metropoli Remorum donatus, acceptis ab eo terribilibus sacramentis et libellari professione, pro fide suis regibus conseruanda, quam uiua uoce in conuentu Ecclesie recitauit  et propria manu subscribendo roborauit. Necdum a sua ordinatione sextus mensis elapsus erat, et ecce urbem ab eo proditam hostis inuasit, sanctuarium Dei polluit, spolia diripuit, clerum et populum captiuauit. Post hec uero Arnulfus suos predones sub anathemate posuit, et ut idem facerent Galliarum episcopi imperauit; predia ecclesie que per sacramentum suis militibus dederat abstulit, hostibus contulit; coniuratorum manum contra suum regem eiusque exercitum in aciem sub signis Caroli perduxit. Interea  legatis et litteris synodicis Romanus pontifex, ut ecclesie turbate subueniat admonetur; sed neque catholicis, neque clericis consulentibus consulit. Itaque grauium episcoporum facto consultu, legatis et litteris synodicis, ac trina admonitione Arnulfus conuenitur, decem et octo continuis mensibus, ut a cepto furore desisteret, seque a scelere proditionis et rebellionis quo impetebatur regulariter purgaret, noluit; sed cum a se fautores nequitie sue discedere sensit, territus regem adiit, nouisque sacramentis, ac nouis rerum conditionibus regie mense particeps effectus est, atque ita ira regis sedata, omni se crimine exutum credidit; indeque mox rediens fidem sacramentorum rupit, conditionibus non seruatis;  at ii quorum intererat, toties decipi, toties bonis priuari non ferentes, Lauduni arcem occupant. Arnulfus  inter hostes regis inuenitur, synodo representatur, pro tot tantisque flagitiis rationem reddere deposcitur: qui diu secum ac cum suis complicibus multum deliberans, sua sponte in confessionem peccatorum suorum erupit, suisque confessionibus alios testes adhibuit, crimina sua in libellum contulit, eique coram Ecclesia uiua uoce recitato subscripsit; insignia sacerdotii deposuit eoque se abdicauit, confessoribus suis ac testibus attestantibus et respondentibus: secundum professionem et subscriptionem tuam, cessa ab officio . . . Respondent regem Arnulfo ueniam tribuisse, nec postea quidquam ueniabile commisisse; Romano pontifici iniuriam factam, quasi sine eius auctoritate, et sine iuribus resumptis deponere non debuerit . . . . . In epilogo:  ego ille multum iactatus terris et alto, dum philosophorum inuenta prosequor, dum gentes indisciplinatas fugio et non euado. Ego, inquam, qui magne urbis Remorum prodite, et captiui ac spoliati populi pars non parua fui, ad te quasi ad tutissimum refugio portum. Ergo fluctuanti salutarem porrige manum, fessum alleua; edax liuor diffamauit me alterius inuasisse sedem, meo instinctu pastorem captum, accusatum, deiectum: quod ita non esse sacerdotalis dignitas Gallica testis est, testes reges et proceres, cur egenus et exsul, nec genere nec diuitiis adiutus, multis locupletibus et nobilitate parentum conspicuis prelatus sit, nisi quod tui est muneris, bone Iesu, qui de stercore erigis pauperem, ut sedeat cum principibus. Tu scis me Germaniam  et Belgium semper honorasse ut dominam, coluisse ut matrem . . . Et nunc quidem a te dulces affectus quos perdidi reposco; tuumque antistitem Will. gratie indebite amisse reconciliatorem fieri oro, meeque interpretem innocentie coram presulibus, coram rege nostro, cui fauendo tempore regis Lotharii gladiis hostium addictus sum. Et nunc quidem mala pro bonis retribuuntur nobis, ab his quos pacis amatores, innocentum protectores existimabamus. Pressa iacet tyrannide omnis ecclesia Gallorum, atqui non a Gallis, sed ab his sperabatur salus; sed una salus hominis, Christe, tu es; et Roma omnium Ecclesiarum hactenus habita mater, bonis maledicere, malis benedicere fertur, et quibus nec aue dicendum est, communicare, tuamque legem  zelantes damnare, abutens ligandi atque soluendi potestate a te accepta  . . . . .



EPISTOLA II. AD SEGWINUM ARCHIEPISCOPUM SENONENSEM.  De interdicto contra Patres concilii Basolensis lato  .


Oportuerat quidem prudentiam uestram callidorum hominum uersutias euitasse, et uocem Domini audire dicentis: »Si dixerint uobis: Ecce hic Christus, aut ecce illic, nolite sectari .« Rome dicitur esse qui ea que damnatis iustificet, et que iusta putatis damnet: et nos dicimus quod Dei tantum est, et non hominis, ea que uidentur iusta damnare, et que mala putantur, iustificare. »Deus, inquit Apostolus, est qui iustificat, quis est qui condemnet?«  Consequitur ergo si Deus condemnat, ut non sit qui iustificet. Deus dicit:  »Si peccauerit in te frater tuus, uade et corripe eum inter te et ipsum solum ,« et reliqua »usque ut ethnicus et publicanus.« Quomodo ergo emuli dicunt quod in Arnulfi deiectione, Romani episcopi iudicium exspectandum fuit? Poteruntne docere Romani episcopi iudicium Dei iudicio maius esse? Sed primus Romanorum episcopus, imo ipsorum apostolorum princeps, clamat: »Oportet magis obedire Deo quam hominibus .« Clamat et ipse orbis terrarum magister Paulus: »Si quis uobis annuntiauerit preter quod accepistis, etiam angelus de celo, anathema sit .« Num quia Marcellinus papa Ioui thura incendit, ideo cunctis episcopis thurificandum fuit? Constanter dico  quod si Romanus episcopus in fratrem peccauerit, sepiusque admonitus Ecclesiam non audierit, hic, inquam, Romanus episcopus precepto Dei est habendus sicut ethnicus et publicanus. Quanto enim gradus altior, tanto ruina grauior est. Quod si propterea sua communione nos indignos ducit, quia contra Euangelium sentiendi nullus nostrum consentit, non ideo a communione Christi nos separare poterit: cum etiam presbyter, nisi confessus aut conuictus, ab officio remoueri non debeat, presertim cum Apostolus dicat: »Quis nos separabit a caritate Christi?« Et iterum: »Certus sum enim quod neque mors, neque uita, etc. .« Et quenam maior separatio, quam a Filii Dei corpore et sanguine, qui quotidie pro nostra immolatur salute,  quemlibet fidelium remouere? Quod si hic, qui uitam  appellandus est. Neque uero Gregorii sententia, III ademit corporalem, uel sibi uel alteri homicida est: hic qui sibi, uel alteri uitam sempiternam, quo nomine populum relata, in episcopos referri potest: »Siue, inquit, iuste siue iniuste obliget pastor, sententia pastoris gregi timenda est.« Non enim episcopi grex dicitur; sed populus. Quantum namque uita pastoris distat a grege, tantum uita pastoris distare debet a plebe. Non igitur a sacra communione, quasi criminosi confessi, uel conuicti, suspendi debuistis  : neque uero ueluti rebellis ac refuga, quia sacrosancta concilia nunquam deuitastis: maxime cum actus et conscientia sit pura, nec legalis sententia damnationis in uos adhuc sic lata, nec legibus inferri possit. Legalis ideo illata non est, quia Gregorius  dicit: »Sententia sine scripto prolata, nec nomen sententie habere meretur.« Legibus inferri non potest, quia magnus Leo papa dicit: »Non tenetur Petri priuilegium, ubicunque non ex equitate fertur iudicium.« Non est ergo danda occasio nostris emulis, ut sacerdotium, quod ubique unum est, sicut Ecclesia catholica una est, ita uni subiici uidetur, ut et pecunia, gratia, metu uel ignorantia corrupto nemo sacerdos esse possit, nisi quem sibi he uirtutes commendarint. Sit lex communis Ecclesie catholice euangelium, Apostoli, Prophete, canones spiritu Dei constituti, et totius mundi reuerentia consecrati, decreta sedis apostolice ab his non discordantia, et qui per contemptum ab his deuiauerit, per hec iudicetur, per hec abiiciatur. Porro hec seruanti,  et pro uiribus exsequenti, sit pax continua et continuo sempiterna. uos bene ualere optamus. XXCCu. Iterum ualete, et a sacrosanctis et mysticis suspendere uos nolite. Qui enim accusatus ante iudicem tacet, confitetur; et qui iudice iudicante pene se addicit, confitetur. Confessio autem fit aut salutis aut perditionis causa: salutis, cum quis confitetur de se uera; perditionis, cum falsa de se confingit, uel in se patitur confingi. Tacere ergo ante iudicem confiteri est: confiteri porro falsa et mortalia crimina, homicide est: quia omnis qui sibi mortis causa fuerit, maior homicida est. Et Dominus dicit: »Ex ore tuo te iudico.« Repellenda igitur falsa accusatio, et contemnenda illegalis iudicatio: ne, dum uolumus uideri innocentes coram Ecclesia, efficiamur  nocentes  .





IURAMENTUM Prestitum a PETRO abbate Classensi Sancti Apollinaris GERBERTO archiepiscopo Rauennati. 



 Exemplum instrumenti, cuius tenor talis est:

In nomine Patris, et Filii, et Spiritus sancti, anno, Deo propitio, pontificatus domni Gregorii quinti et uniuersalis pape in apostolica sacratissima beati Petri apostoli sede tertio, atque imperante domno Ottone tertio iuniore anno tertio, die tricesimo mensis Nouembris, indictione decima, Rauenne.

Pastoralis ac pontificis domni et sanctissimi et beatissimi Gerberti archiepiscopi sancte Rauennatis Ecclesie, et inuestitor meo prouidentia atque respectio, qui licet mihi indigno famulo tuo, nullis suffragantibus meritis, sue laudis sueque pietatis clementia, sicut et omnibus subiectis suis, mihi largiflua sue misericordie uiscera clementer impendere, respirante illi diuina uirtute, dignatus est super me affluentem  sue pietatis misericordie exhibere, et me licet indignum et immerito et in cenobio sancti Apollinaris Christi martyris ad conseruandam sancti Benedicti regulam, et ad custodiendam secundum meam intelligentiam et possibilitatem gratia operante diuina constituere me abbatem dignatus est. Idcirco ego presbyter et monachus, et electus a congregatione monasterii Sancti Apollinaris, quod uocatur ad Classem, promitto per hoc sanctum altare et sanctas ibidem conditas reliquias, et hec sancta Dei quatuor Euangelia, quia ab hac hora inantea fidelis sum et ero omnibus diebus uite mee sancte domine mee Rauennati Ecclesie, et tibi domno meo Gerberto archiepiscopo Ecclesie sancte Rauennatis per rectam fidem tuisque successoribus in perpetuum, et omnem iussionem, uoluntatem, seu consuetudinem sancte  Rauennatis Ecclesie polliceor secundum meum posse completurum esse, et cum inimicis uestris nunquam ad damnitatem sancte Rauennatis Ecclesie et uestram  infidelitatem me sociabo, sed totis uiribus meis contra illos stabo pro uestra fidelitate, et quidquid ab illis scire potuero, aut per me, aut per meum missum nuntiare uobis, aut uestris fidelibus, studebo cito ut potuero; et bene polliceor ut nunquam diebus uite mee aut ad papam, aut ad maiorem uel cequalem patriarcham, aut ad imperatorem, aut regem uel aliquam personam maiorem, uel minorem uadam, aut missum mittam contra sanctam uestram dominam meam Rauennatem Ecclesiam, aut contra uestram uestrorumque uoluntatem agens per nullum ingenium sine uestra uel uestrorum successorum licentia. In festiuitatibus quoque sanctorum martyrum Apollinaris et uitalis omni anno ad synodum secundum antiquam consuetudinem occurrere promitto,  excepta causa infirmitatis et itineris. Et de rebus monasterii Sancti Apollinaris, in quo me ordinare disponitis, ad nullam minorationem ab hac hora in antea aliquam scripturam aut chartam facere presumam, nisi tantum per libellos aut emphyteusim bona renouanda, sicut per nostros antecessores firmiter sunt, seu prout melius posuero. Res eiusdem monasterii et possessiones omnes ad meliorationem renouabo, et ea loca que ad pensionem data sunt completa hereditate contrahentium in salario iure, prout ualuero, administrandas fruges recolligere totis uiribus repromitto, quod ut uere ab omnibus credatur, et in futuro tempore a me obseruetur, manu propria scripsi.

Ego Petrus monachus, et presbyter et abbas monasterii Sancti Appollinaris in Classe, in hac promissione  manu propria scripsi.

Et ego Artusinus notarius exemplaui.



SECTIO SECUNDA.





EPISTOLAE ET DECRETA PONTIFICIA



[GENUINA.]



I. Syluester II monasterium S. Lamberti Seonense, petentibus fundatore Aribone comite et Ottone III imperatore, confirmat iuribusque ornat, ea lege ut singulis annis denarii XII sedi Romane soluantur a monachis. 
[Monumenta Boica, Monachii 1763, 4o, tom. II, pag. 123.]


SILuESTER episcopus, seruus seruorum Dei.

 Si loca uel monasteria religiosis personis ac Deo deuotis constructa nostra pontificali auctoritate corroborare et sublimare conamur, hoc procul dubie ad utriusque beatitudinis premium nobis profuturum fore credimus. Quapropter nouerit omnium sancte Dei Ecclesie fidelium tam presentium quam futurorum industria, qualiter Aribo comes, pro anime sue remedio suorumque parentum, in quodam sue proprietatis loco olim Burgili uocato, sed  modo ab incolis Seuua Cella sancti Landperti martyris dicto, monasterium in honorem eiusdem sancti martyris Landperti amplifico benignitatis conamine construxit, ad augmentandum sue salutis premium et ex auctoritate sancti Petri principis apostolorum libertatis arbitrio corroboratum fieri postulauit. Igitur ex hac re gloriosissimi imperatoris Augusti Ottonis tertii piis interuentionibus nostra apostolica auctoritas persuasa, prefato sancti martyris Landperti monasterio per huius priuilegii seriem liberum habere concessit arbitrium, ac ut monachis Deo inibi seruientibus liceat secundum regulare beati Benedicti abbatis decretum eligere sibi abbatem. Insuper etiam placuit auctoritati nostre concedere, ut prelibatus conseruator monasterii aduocatione  utatur quandiu superstes est; sed post ipsius decessum potenter eligat sibi abbas cum fratribus aduocatum quemcunque utiliorem comprobauerint; et ut absque omniiuga contradictione cuiuscunque persone cuncta loca urbana uel rustica, diuersa predia, culta uel inculta, cum omnibus eorum appendiciis que ab aliquibus Christianis concessa sunt uel concedentur, cum omni securitate quietus possideat, atque disponat, et post eum uniuersi successores sui abbates in perpetuum. Qua ratione ipsum sepe prelibatum monasterium per defensionem sancte Romane Ecclesie liberalitate nostri priuilegii confirmamus, ut neque nos, neque ulli nostrorum successorum pontificum, seu quilibet imperator aut rex, uendendi siue prestandi in beneficium uel tradendi  habeat potestatem; et nullus dux, archiepiscopus, episcopus, comes, siue aliqua persona audeat inquietare, uel molestare, siue de rebus suis aliquid sine uoluntate abbatis sibi usurpare. Et pro respectu testimonioque concesse libertatis, sub honore XII apostolorum XII denarii ad limina apostolorum Petri et Pauli omni anno deferantur. Et si omni anno presentari impossibile fuerit, infra spatium annorum XII persoluantur. Et pro uiuo Romano pontifice ad missam amodo omni die una collecta fiat. Similiter et pro defunctis. Si quis autem temerario ausu, quod fieri non credimus, contra huius nostre apostolice confirmationis seriem uenire aut agere tentauerit, sciat se domini nostri apostolorum principis Petri anathematis uinculo innodatum, et cum  diabolo et eius atrocissimis pompis, atque cum Iuda traditore Domini et Saluatoris Iesu Christi in eternum ignem concremandum; simul et in uoraginem tartaream demissus cum impiis deficiat. Admodum notum sit omnibus Christi fidelibus, quod si hoc preceptum meum non potuerit ista stabilitate, quod absit, eternaliter permanere; mox absque uniuersorum contradictione rectorum ista abbatia sub prefate ingenuitatis honore, redeat liberaliter in proprietatem proximo heredi de predicti comitis Aribonis genere. Ea lege ut nec ipse proprie utatur, sed fidelis sit conseruator donec iterum clementer habeatur sicut alie liberales abbatie regali tuitione prouidende. Qui uero custos et obseruator  huius nostri priuilegii exstiterit, benedictionis gratiam et uitam eternam a Domino consequatur.

Scriptum per manus Petri notarii et scriniarii S. R. E.

Data XIu Kal. Maii, anno Dominice incarnationis 999, indictione XII.



II. Siluester II papa monasterii Fuldensis priuilegia, petente Erkanbaldo abbate, confirmat. 
[Dronke, Cod. diplom. Fuld., pag. 341.]

SILuESTER episcopus, seruus seruorum Dei, dilectissimo filio ERKANBALDO uenerabili abbati sacri monasterii Saluatoris nostri Iesu Christi cunctisque tuis successoribus abbatibus eiusdem cenobii in  perpetuum

Pontificii nostri cura nos urget sanctarum omnium Dei Ecclesiarum utilitatibus fauere ac, secundum quod unaqueque in proprio statu mansura sit, congruum eis impertire suffragium. Quocirca, dilectissime fili, omnia que a predecessoribus nostris iure ac rationabiliter tui postulauere precessores, tibi tuisque successoribus perpetuo confirmamus. Monasterium ergo Fuldense, quod sanctissimus Christi martyr Bonifacius primitus construxit, et regum ac principum donariis propriisque facultatibus magnifice ditauit, cum omnibus cellis, ecclesiis, curtibus, cunctisque ad se pertinentibus tibi nostri priuilegii preceptione concedimus et confirmamus, ut nullus inde futurus abbas consecrationem unquam presumat  accipere nisi ab hac sede apostolica. Inter omnia Germanie cenobia primum ordinem sedendi siue iudicandi et concilium habendi tibi tuisque successoribus attribuimus. Nulli episcoporum, archiepiscoporum, patriarcharum temere, nisi a uobis accepta licentia, super altare uestri patrocinii missarum solemnia celebrare liceat. Nullius persona principis neque totum neque partem de rebus monasterii alicui mortalium subdere uel sub beneficii nomine dare presumat, sed soli Romane sedi specialiter Fuldensis ecclesia semper libera securaque deseruiat. Si, quod absit, aliquis abbas de uestro monasterio aliquo crimine infamis fuerit, constituimus ac precipimus ut pulsationis iudicium non sentiat, donec a nostra apostolica sede audiatur et examinetur.  Liceat etiam tibi, carissime fili, tuisque successoribus abbatibus eiusdem monasterii episcoporum more apostolicam sedem ad defensionem tui tueque Ecclesie appellare ac contra omnes emulos uestros Romane maiestatis scuto uos defensare. Decernimus hoc quoque deliberantes ut congruis temporibus nostre sollicitudini intimetur qualiter religio monastica regulari habitu dirigatur et concordia fratrum ecclesiastico studio custodiatur, ne forte, quod absit, sub huius priuilegii obtentu animus gressusque rectitudinis uestre a norma iustitie retorqueatur. Interdicimus, et hoc secundum decretum Zacarie antecessoris nostri, ne ulla femina idem monasterium ingrediatur. Sed et hoc summopere  precipimus et commonemus ut nullus de reditibus et fundis uel decimis ceterisque fidelium oblationibus a sancto Bonifacio martyre multisque aliis principibus Deo ibidem oblatis aliquid preter legitima ministerialium beneficia auferat uel cuiquam prestet, sed sicut beatus ille patronus uester constituit, omnia sint rata et ordinata, tam ea que ad hospitale pauperum et portam hospitum quam que ad necessitates fratrum pertinere uidentur. Super hec omnia constituimus per huius decreti paginam, quam auctoritate principis apostolorum confirmamus, ut si quis hanc priuilegii nostri chartam temerare audeat, anathema sit et iram Dei omnipotentis incurrens a cetu sanctorum excommunicetur, et nichilominus prefati monasterii dignitas a nobis  indulta perpetualiter inuiolata permaneat.

Scriptum per manus Antonii notarii et scriniarii sancte Romane Ecclesie. Bene ualete.

Datum II Kal. Ianuar. per manum Ioannis episcopi sancte Albanensis Ecclesie et bibliothecarii sancte apostolice sedis, anno, Deo propitio, pontificatus domni Siluestri iunioris pape primo, imperante domno Ottone IIIo pacifico, imperii eius anno IIIo, indictione XIII.



III. Siluester II papa Arnulfo Remensi, »quibusdam excessibus pontificali honore priuato, quia eius abdicatio Romano assensu caruerit,« concedit ut, recepto baculo et annulo, archiepiscopali officio fungatur et omnibus insignibus solito more perfruatur.---Ecclesie Remensis priuilegia confirmat. 
[Duchesne, Hist. Franc. script., II, 843.]


SILuESTER episcopus, seruus seruorum Dei, dilecto in Christo filio ARNULFO sancte Remensis Ecclesie archiepiscopo.

Apostolici culminis est non solum peccantibus consulere, uerum etiam lapsos erigere, et propriis priuatos gradibus reparate dignitatis insignibus informare; ut et Petro soluendi libera sit potestas, et Romane glorie ubique fulgeat dignitas. Quapropter tibi Arnulfo Remensi archiepiscopo quibusdam excessibus pontificali honore priuato subuenire dignum duximus, ut quia tua abdicatio Romano assensu caruit, Romane pietatis munere credaris posse reparari. Est enim Petro ea summa facultas, ad quam  nulla mortalium equiparari ualeat felicitas. Concedimus ergo per huius priuilegii nostri statuta, tibi baculo et annulo redditis, archiepiscopali officio fungi, et omnibus insignibus quecunque ad sancte metropolim Remensis ecclesie pertinent, solito more perfrui. Pallio solemnitatibus statutis utaris, benedictionem regum Francorum et tibi subiectorum episcoporum obtineas, et omne magisterium quod tui antecessores habuisse uisi sunt, nostra auctoritate apostolica geras. Precipimus etiam ut nullus mortalium in synodo, aut in quacunque parte abdicationis tue crimen tibi quoquo modo opponere presumat,  uel hac occasione in improperii contra te uerba exardescat; sed nostra te ubique auctoritas muniat, etiamsi conscientie reatus accurrat. Confirmamus insuper tibi et concedimus archiepiscopatum Remensem in integrum, cum omnibus episcopatibus sibi subiectis, seu cum omnibus monasteriis, plebibus, titulis et capellis, atque cortibus, castellis, uillis, casalibus, et cum omnibus rebus ad Ecclesiam Remensem pertinentibus, saluo et inuiolabili testamento beati Remigii Francorum apostoli. Statuentes apostolica censura sub diuini iudicii obtestatione, et anathematis interdictione, ut nulli unquam nostrorum successorum pontificum, uel alie quelibet magne parueque persone hoc nostrum priuilegium infringere liceat. Si quis uero, quod absit,  hoc Romanum decretum uiolare tentauerit, anathema sit.



Iu. Siluestri II pape epistola de electione Theotardi in episcopum Aniciensem. 
[Mansi Concil., tom. XIX, col. 244.]

SILuESTER, seruus seruorum Dei, dilectissimo in Domino filio THEOTARDO, sancte uallauensis Ecclesie episcopo.

Quoties questiones ex aduerso oriuntur, oportet ut synodali concilio finis queratur, et secundum synodalem definitionem, quod statutum fuerit impleatur. Quocirca, quia constat ex generali synodo habita  Rome, Stephanum tue Ecclesie inuasorem  a predecessore nostro Gregorio u iure damnatum, et ab omni sacerdotali officio depositum, quod Guidone uiuente episcopo auunculo et predecessore suo sit electus, sine cleri et populi uoluntate, et a quibusdam tantum episcopis in episcopum post eius mortem sit ordinatus, et quia in ea synodo clericis in uallauensi ecclesia Deo famulantibus, licentia alium eligendi episcopum prius concessa, decretum est ut eorum electus a Romano pontifice in episcopum ordinaretur, et cum te ab eisdem electum didicerimus, ideo eorum electioni fauente auctoritate apostolica, te in episcopum ordinamus, atque pastorali sollicitudine te, frater carissime, hortamur ut solerti cura gregem tibi commissum custodias, temetipsum sic in bonis operibus disponas, etc., ut si quis episcopus  te uel tuum locum ausu temerario excommunicare presumpserit aut anathematis uinculo irretire tentauerit, nostro fretus munimine ipsam excommunicationem paruipendas.



u. Siluester II PP. sacram coronam Stephano Hungarorum duci mittit, quem regio quoque nomine cohonestat; uariisque concessis priuilegiis, Strigoniensem ecclesiam regni metropolim instituit  . 
[Cocquelines, Bullarum Rom. pont. ampl. Collect., I, 399.]

SILuESTER episcopus, seruus seruorum Dei, STEPHANO  duci Hungariorum salutem et apostolicam benedictionem.

Legati nobilitatis tue, in primis uero carissimus confrater noster Astricus uenerabilis Colocensis episcopus, tanto maiori cor nostrum letitia affecerunt, ac minori officium suum labore confecerunt, quanto diuinitus premoniti cupidissimo animo illorum aduentum de ignota nobis gente prestolabantur. Felix legatio, que celesti preuenta nuntio, atque angelico pertractata ministerio, prius Dei conclusa est decreto quam a nobis audita fuisset. uere non uolentis, neque currentis, sed, secundum Apostolum, miserentis est Dei : qui, teste Daniele, mutat tempora et etates: transfert regna atque constituit; reuelat profunda, et abscondita,  et nouit in tenebris constituta , quia lux cum eo est, que, sicut docet Ioannes, illuminat omnem hominem uenientem in hunc mundum . Primum ergo gratias agimus Deo Patri et Domino nostro Iesu Christo, qui temporibus nostris inuenit sibi Dauid filium Geyse, hominem secundum cor suum, et luce irradiatum celesti suscitauit illum pascere Isrel populum suum, electam gentem Ungarorum. Deinde laudamus pietatem sublimitatis tue in Deum et reuerentiam erga sedem apostolicam, cui, diuina patiente misericordia, nullo meritorum nostrorum suffragio presidemus. Tunc uero largitatem liberalitatis, qua B. Petro apostolorum principi regnum, ac gentem cuius dux es, cunctaque tua ac teipsum per eosdem legatos et  litteras perpetuum obtulisse digno preconio commendamus. Hoc enim facto egregio aperte testatus es, et reuera talem te merito esse demonstrasti, qualem ut nos te declarare dignaremur studiose expetiuisti. Sed parcimus. Neque enim necesse est, ut quem tot ac talia preclara pro Christo gesta facinora uoce publica clamant, quemque Deus ipse commendat, amplius commendemus. Quare, gloriose fili, cuncta a nobis et sede apostolica postulata, diadema nomenque regium, Strigoniensem metropolim et reliquos episcopatus, omnipotentis Dei ac beatorum Petri et Pauli apostolorum, eius auctoritate premonente, atque ita iubente eodem omnipotente Deo, cum apostolica et nostra benedictione, libenter concessimus, concedimus et impertimur.  Regnum quoque a munificentia tua S. Petro oblatum, teque una ac gentem, et nationem Ungaricam presentem et futuram, sub protectionem S. Romane Ecclesie acceptantes, prudentie tue, heredibus ac legitimis successoribus tuis, habendum, tenendum, regendum, gubernandum ac possidendum reddimus et conferimus. Qui quidem heredes ac successores tui quicunque, posteaquam per optimates legitime electi fuerint, teneantur similiter nobis, et successoribus nostris per se, uel per legatos, debitam obedientiam ac reuerentiam exhibere,  seque sancte Romane Ecclesie, que subiectos non habet ut seruos, sed ut filios suscipit uniuersos, subditos esse ostendere, atque in catholica fide, Christique Domini ac Saluatoris nostri religione firmiter perseuerare, eamdemque promouere. Et quia nobilitas tua apostolorum gloriam emulando, apostolicum munus Christum predicando, eiusque fidem propagando gerere non est dedignata, nostrasque, et sacerdotii uices, supplere studuit, atque apostolorum principem pre ceteris singulariter honorare; idcirco et nos singulari insuper priuilegio excellentiam tuam tuorumque meritorum intuitu heredes, ac successores tuos legitimos, qui, sicut dictum est, electi atque a sede apostolica approbati fuerint, nunc et perpetuis futuris temporibus condecorare  cupientes, ut postquam tu, et illi corona quam mittimus, rite iuxta formulam legatis tuis traditam coronatus, uel coronati, exstiteritis, crucem ante se, apostolatus insigne, gestare facere possis et ualeas, atque illi possint ualeantque; et secundum quod diuina gratia te et illos docuerit Ecclesias, regni tui presentes et futuras nostra ac successorum nostrorum uice disponere atque ordinare apostolica auctoritate similiter concessimus, uolumus et rogamus, sicut in aliis litteris, quas in communi ad te, optimatesque regni, et cunctum fidelem populum per nuntium nostrum, quem ad te dirigimus, deferendis plenius hec omnia explicata continentur. Oramus omnipotentem Deum, qui te de utero matris tue uocauit nomine tuo ad regnum et  coronam, quique diadema, quod duci Polonorum confectum per nos fuerat, tibi dandum mandauit, augeat incrementa frugum iustitie sue; nouellas plantas suas regni tui rore sue benedictionis perfundat largiter: regnum tuum tibi, teque regno seruet incolumem: ab hostibus uisibilibus et inuisibilibus protegat; ac post terreni regni molestias in celesti regno corona adornet eterna.

Data Rome uI Kal. April., indictione decima tertia.



uI. Epistola Siluestri II pape ad Darferium comitem eiusque filios et nepotes. 
[Contatore, Hist. Terracin., 41.]

 Darferio comiti eiusque filiis et nepotibus, »maxime ob militare obsequium« sibi promissum, tribuit »nomine beneficii ciuitatem superiorem et inferiorem, que uocatur Terracina, cum omni districtione sua atque comitatu Terracinensi.« »Et quoniam,« inquit, »sancte Romane Ecclesie pontifices nomine pensionis per certas indictiones hec et alia nonnulla attribuisse nonnullis indifferenter constat, cum lucris operam darent et sub paruissimo censu maximas res Ecclesie perderent, id genus doni totum in melius commutamus, uti [per] ea  que per hanc nostre preceptionis paginam concedimus sub nomine beneficii, et stipendia militaria sunt; hoc quippe genus pensionis dignum ducimus, et milites in pace obsequio, in bello armis pro honore et salute sancte Romane Ecclesie decertent. Sed ne res ecclesiastice in possessionem uel proprietatem alicuius transire possint, sub nomine pensionis ab hac presenti quarta decima indictione constituimus, ut actionariis sancte Romane Ecclesie tres auri solidi persoluantur, id est in mense Ianuario.«



uII. Epistola Siluestri pape II ad Azelinum Laudunensem episcopum.---Ipsum de multis criminibus accusatum ad proximam synodum Rome euocat. 
[Apud Mansi Concil., tom. XIX, col. 241.]


SILuESTER episcopus, seruus seruorum Dei, AZELINO [al., Ascelinio] Laudunensi.

Super salute et apostolica benedictione nichil est quod admirari possis, quoniam, sub pontificali nomine homo etiam moribus esse desiisti. Si fides mortalem Deo sociat, perfidia nichilominus rationabilem brutis animalibus equat. Cum hoc totum te sapere constet, uehementer admiramur natiuam te conditionem reliquisse, et noua et inaudita scelera inhumanius perpetrasse. Epistola regis Roberti et suorum pontificum, apostolicis et imperialibus oblata est manibus, que te coram uniuerso clero ac populo his publicis accusat criminibus. Ad synodum habitam Compendio cum a Remensi et Turonensi archiepiscopis  ceterisque confratribus inuitatus fueris, acceptis a quibusdam eorum et aliorum sacramentis pro uite membrorum atque captionis securitate, tandem uenisse diceris: synodalem seueritatem cum tibimetipsi conscius merito perhorresceres, ad misericordie preces, eadem epistola teste, uenisti. Legibus te non posse obiectis respondere manifestasti, dominum tuum regem offendisse te non negasti. Indulgentiam tantummodo postulans per uniuersam synodum, regis gratiam innouatis periuriis obtinuisti. Datis obsidibus, archidiacono scilicet tuo, et altero milite, turres Lauduni te redditurum promisisti. Magistrum tuum Remensem archiepiscopum pro accipiendis turribus sub Iude specie tecum ducens, capere uoluisti: carcer quippe ceterorum,  fraudis in eum concepte detegit dolum. O Iuda magistri proditionem innouans, et pontificalem gloriam nostris temporibus deturpans! Cum magistrum archiepiscopum tradere uelis, domino regi non parceres, si posses. In carcere tenes traditos milites, et fefellisse non uereris regem. Exorationum epistolis quoties te monuimus, et ab his periculis eruere te desudauimus! Sed quoniam irruentibus peccatorum cumulis te cercere nequiuimus, in hac proxima paschali hebdomada Rome te adesse precipimus, et generaliter ibi habende synodo representare te monemus. Huius ergo inuitationis nostre nulla occasione sis transgressor uel suspensor, quoniam, nisi adfueris, synodice auctoritati in eodem concilio  subiacebis, et de absentia nichil lucraberis. uiarum excusatio nulla te premat, quoniam in Lothariensi regno nulle te manent insidie, Italia uero nullam pretendit formidinem. Nisi corporis molestia occupatus fueris, aliter excusatio nulla esse poterit. Sed testes mittendi sunt, qui et tuum languorem confirment, accusatoribus tuis respondeant, et legibus te expurgent.



uIII. Siluester II papa S. Urgellensis ecclesie bona et iura confirmat. 
[Cocquelines, Bullarum suum. pont. ampliss. Collect, I, 301.]

SYLuESTER episcopus, seruus seruorum Dei, reuerentissimo  sancte Urgellensis Ecclesie episcopo tuisque successoribus in perpetuum.

Desiderium, quod religiosorum prepositorum ordinatione et sanctorum locorum stabilitate permanere monstratur, sine aliqua est Deo auctore dilatione sustentandum, et quoties in sue utilitatis commodis nostrorum assensus, et sancte apostolice auctoritatis exposcitur presidium, ultro benignitatis intuitu nos conuenit subuenire, et rite pro integra securitate ex ratione solidare, ut ex hoc nobis quoque potissimum premium a conditore omnium Deo in sidereis arcibus conscribatur. Et ideo quia postulasti a nobis, ut prefatum episcopatum sancte Urgellensis Ecclesie apostolice auctoritatis serie muniremus, et omnia ei pertinentia, que iuste et  legaliter habere uel tenere uidetur, perenni iure ibidem inuiolabiliter permanenda confirmaremus, propterea tuis flexi precibus, per huius nostre auctoritatis priuilegium statuentes decernimus ut cuncta loca urbana uel rustica, id est, cortes, mansos, salas, castella, casales, uineas, terras diuersaque predia, culta uel inculta, cum decimis et primitiis suis, colonis uel colonabus suis, ancillis et aldionibus que ab aliquibus fidelissimis Christianis eidem episcopio concessa sint, siue in comitatu Cerdaniensi pagus Libianensis, Bergitanensis, Palionensis, Ribacurcensis, Iestabiensis, Cardosensis, Anabiensis, Turbiensis, et locum sancte Deodate cum finibus suis; castrum quoque Sanaugia cum finibus suis, Calbiciano, Feners, Submonte, Letone, Clopedera,  cum siluis et finibus earum. In pago Ausonensi Castellato et Turizella cum finibus suis. In Marfano ipsum alaudem, qui fuit de Guisado episcopo. In Gerundense uilla Adeiz cum omni alode uel ipsa parochia; item in Urgello uillam, quam dicunt Bascharam, cum finibus suis, et ipsam parochiam de Alasse, et ipsam uillam de Boxedera, Nocolone, Sardina, Sallellas, cum feuo et alode comitale. In uilla sancti Stephani feuo et alode comitale. In ualle Andorra omnes alodes comitales, et ipsam de Montani cello uel le Cubilare cum finibus eorum. Castrum de Catorbite cum finibus suis, et uillam de Salente cum finibus suis, et ipsum feuum de Archauelle etiam, et monasterium Sancti Petri in Schalas  cum omnibus suis pertinentiis. Et ipsam turrem, que fuit de Marchuz, atque aliam turrem in fines Celsima, que fuit de Bellone, siue tertiam partem telonei cum pertinentiis mercati, uel omnia que per aliqua munimina ad eumdem pium locum pertinere uidentur, et quod amodo, et in antea, tu tuique successores legaliter ac quisituri fueritis, cum magna securitate pacifice et quiete habere uel tenere, et possidere debeatis in perpetuum, ita ut nullus rex, nullus princeps, nullus comes, nullus marchio, nullus iudex, neque ulla magna paruaque persona aliquam uim aut inuasionem in eodem episcopio neque in suis pertinentiis unquam facere presumat. Si quis autem temerario ausu, quod fieri non credimus, contra huius nostre apostolice confirmationis  seriem uenire tentauerit, sciat te domini nostri apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini et Saluatoris nostri Iesu Christi in eternum ignem concremandum, simulque et in uoragine tartarea demersum cum impiis deficiat. Qui uero custos et obseruator huius nostri priuilegii exstiterit, benedictionis gratiam et uitam eternam a Domino consequatur.

Scriptum per manus Petri notarii et scriniarii sancte Romane Ecclesie, in mense Maio, indictione quarta decima.



IX. Epistola Siluestri II pape ad Robertum uizeliacensem abbatem.---Priuilegia uizeliacensia confirmat. 
[MANSI, Concil., tom. XIX, col. 243.]


SILuESTER episcopus, seruus seruorum Dei, dilecto filio ROBERTO, religioso abbati sancti uizeliacensis cenobii, omnique congregationi eiusdem monasterii, in perpetuum.

Quoties illa a nobis tribui sperantur que rationi incunctanter conueniunt, animo nos decet libenti concedere, et petentium desideriis congruum impertire suffragium. Atque ideo quia postulasti a nobis quatenus priuilegium sedis apostolice monasterio uizeliaco, cui preesse dignosceris, quod constat olim a Gerardo nobilissimo et Christianissimo uiro, nec non et Bertha uxore eius, in honore Domini et  Saluatoris nostri Iesu Christi, et ueneratione beatissime Marie genitricis eiusdem Domini nostri, constructum in regno Burgundie in parochia Augustodunensi, in pago Aualensi; quodque a prefatis fundatoribus B. Petro apostolorum principi liberali deuotione et testamenti pagina collatum est, facere deberemus, ueluti a predecessoribus nostris pie memorie Nicolao papa, atque Ioanne, iamdudum factum fuisse: inclinati precibus tuis libenter fieri decreuimus. Per quod apostolice auctoritatis priuilegium confirmamus atque statuimus ut nulli imperatorum, nulli unquam regum, nulli antistitum, nulli quacunque predito dignitate, nulli cuiquam alii, de omnibus rebus mobilibus uel immobilibus  que eidem monasterio a iam dictis fundatoribus, uel ab aliis quibuscunque personis collate et concesse uel in futurum a quolibet de proprio fuerint iure donate, sub cuiuslibet cause occasionisue specie liceat minuere uel auferre, neque suis usibus applicare: sed cuncta que ibi oblata sunt uel offerri contigerit a presenti XIu indictionis tempore illibata et sine inquietudine, in sustentatione iam dicti monasterii, et usibus abbatum, et monachorum sub regula Patris Benedicti ibi Deo militantium, uolumus atque precipimus possideri; ea uidelicet conditione ut nullus successorum nostrorum pontificum in hac sancta sede, cui Deo auctore seruimus, unquam uel usquam quiddam de eisdem rebus cuiquam beneficiare, commutare, aut sub censu quolibet concedere  per futura tempora patiatur, sed censum tantummodo in testamento traditionis a fundatoribus, qui ex eodem monasterio hanc sanctam sedem Romanam heredem fecerunt, etiam delegatum, unam uidelicet libram argenti annis singulis successores nostri accipientes, pie paternitatis suffragium eidem monasterio, et tibi successoribusque tuis ac monachis sub iam dicti Patris regula ibidem degentibus, sollicitudine pastorali uigilanter contra omnes infestantes impendere studeant. Item constituimus ut, obeunte abbate dicti monasterii, non alius ibi quacunque obreptionis astutia ordinetur, nisi quem consensus monachorum secundum timorem Dei et institutionem regule B. Benedicti elegerit, et huius apostolice sedis pontifex prouiderit ordinandum  Unde constituimus, et apostolica auctoritate censemus, atque per hoc nostrum apostolicum priuilegium confirmamus, ut nullus rex aut pontifex, uel abbas aut comes, uel qualiscunque magna paruaque persona, auaritie cupiditate corruptus, aut diabolica suggestione deceptus, audeat uel presumat contra tuum honorem, o uenerabilis Roberte abbas, qualicunque modo insurgere, uel in tuo loco aut de tuo honore molestias tibi inferre, uel de omnibus rebus monasterii que tibi tuisque decessoribus a nobis nostrisque antecessoribus per paginam priuilegii concessa atque firmata sunt, aliquas inuasiones uel rapinas siue uiolentias inferre; si non uult, auctoritate Dei, et S. Petri, et nostra apostolica excommunicatione a corpore et sanguine Domini nostri  Iesu Christi, et ab ingressu ecclesie nouerit se esse disiunctum. Hoc quoque capitulo presenti subiungimus, ut locum auaritie secludamus, nulli unquam liceat de regibus, nulli de episcopis uel sacerdotibus, uel de quibuscunque fidelibus, per se suppositamue personam, de ordinatione eiusdem abbatis, aut clericorum, uel presbyterorum, aut de largitione chrismatis, uel de consecratione basilice, uel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid dare; neque episcopus ciuitatis ipsius parochie, nisi ab abbate ipsius monasterii inuitatus, ibidem publicas missas agat, neque stationes in  eodem cenobio indicat, ne seruorum Dei quies quocunque modo populari conuentu ualeat perturbari, neque mansionaticos exinde presumat exigere. Susceptionem autem fidelium aut religiosorum uirorum, atque beneficentiam quam iubet Apostolus cunctis exhibendam, pro possibilitate loci et facultate, non modo ibidem fieri denegamus, uerum etiam suademus. Si quis uero regum, episcoporum, sacerdotum, abbatum, iudicum, comitum aut secularium personarum, contra hanc nostre institutionis paginam tentauerit, percussus apostolico anathemate, potestatis honorisue sui dignitate careat, reumque se coram diuino iudicio cognoscat; et nisi ea que a se male acta sunt defleuerit, a sacratissimo corpore Domini nostri Iesu Christi alienus fiat, atque eterno  examini districte ultionis subiaceat. Cunctis autem eidem loca iusta seruantibus sit pax Domini nostri Iesu Christi, quatenus et hic fructum bone actionis recipiant, et apud eternum iudicem premia eterne pacis inueniant.



X. Siluestri II epistola ad Odonem episcopum Gerundensem. 
[Florez, España Sagrada, XLIII, 419.]

SILuESTER episcopus, seruus seruorum Dei, dilecto filio ODONI, episcopo sancte Gerundensis Ecclesie tuisque successoribus in perpetuum.

Desiderium quod, etc. Et ideo quia postulasti a nobis ut prefatum episcopatum sancte Marie Gerundensis  Ecclesie apostolice auctoritatis protectione muniremus, et omnia ei pertinentia perenni iure ibidem inuiolabiliter permanenda confirmaremus, uidelicet quantum habere uidetur infra muros ciuitatis Gerunde uel in eius comitatu, una cum ecclesia Sancti Felicis martyris et Sancti Narcissi, que est iuxta portam ciuitatis Gerunde, cum omnibus eorum pertinentiis, et ecclesiam Sancte Marie quam dicunt  episcopalem, simulque cum ipso alaude, uel fiscus quem dicunt Fontanetus et Fonte Edeta, et Apiliares, et uentinaco, et muro et murello de Palatiolo, et ipsam Fontem. Hec omnia cum decimis, et primitiis et oblationibus, et seruitium fiscale, et ipsum alaudem quem dicunt Parietes Rufini cum terminis et adiacentiis suis, et omnes ecclesias  parochiales, uel appenditios qui sunt in omni comitatu Gerunde, et cum decimis, et primitiis, et oblationibus fidelium, et alaudes que ad ipsas ecclesias pertinent, uel habere uidentur, et tertiam partem de ipsa moneta de ciuitate Gerunda, simul cum censu de ipsis Iudeis, atque tertiam partem de ipso teloneo, de ipsis mercatis de predicta ciuitate, uel de eius comitatu, et tertiam partem de ipsis pascuariis de predicto comitatu. Et in comitatu Bisuldunensi ipsum alaudem quem dicunt Bascara, et ipsum alaudem de Crispiano cum eorum terminis et adiacentiis. Et cellam Sancti Laurentii, que est supra castrum Bobeta, quemadmodum Fredolo per precepta regalia detinet. Et ecclesiam Sancti Martini, que est in locum  quem dicunt Calidas, cum omnibus que habere uidetur. Et omnes ecclesias parochiales, uel appenditias, que in predicto comitatu Bisuldunensi sunt, qui sunt de predicta sede, uel esse debent, cum decimis, et primitiis, et oblationibus, et alaudes que ad ipsas ecclesias pertinent, cum tertia parte de teloneo, et mercatos suos, et ipsos pascuarios. Et in ciuitate Empurias omnia quantum ibi ipsa predicta sedes habet cum ipso censu de ipso mari. Et in comitatu predicto Empuriense ipsum alaudem quem dicunt Uliano cum terminis et adiacentiis suis et cum seruitio fiscale, et ecclesias que ibi sunt fundate cum decimis et primitiis et oblationibus que ad eas ecclesias pertinent. Et ecclesiam Sancti Ioannis que est in Bederga cum decimis, primitiis et oblationibus.  Et omnes ecclesias parochiales cum earum appenditiis, que in predicto comitatu Emporitanense sunt, una cum decimis, et primitiis, et oblationibus, et alaudibus suis, que sunt de ipsis ecclesiis. Et in potralata ecclesiam Sancti Martini, cum decimis, et primitiis, et oblationibus suis. Et in comitatu Petralatensi ecclesiam Sancte Marie cum decimis, et primitiis, et oblationibus, et alaudibus suis. Et omnes ecclesias parochiales cum earum appenditiis que sunt in comitatu predicto Petralatensi cum earum decimis, et primitiis, et oblationibus, et alaudibus. Et tertiam partem de teloneo de ipsis mercatis, et tertiam partem de ipsis pascuariis. Et ut absque iugo seu ditione cuiuscunque persone eum stabilire nostri priuilegii pagina corroboraremus. Propterea tuis flexi  precibus per huius nostre auctoritatis priuilegium statuentes decernimus ut cuncta loca, etc., ita ut nullus iudex, nullus marchio, etc. Qui uero custos, etc.

Scriptum per manum Petri notarii et scriniarii sancte Romane Ecclesie in mense Decembri, indictione prima. Bene ualete.



XI. Bulla Siluestri pape II qua utrumque monasterium Stabulense et Malmundariense sub sua suscipit protectione, mandatque ut in abbatis electione ex Stabulensi, si dignus reperiatur, assumatur. 
[Marten., ampl. Collect. II, 54.]

SILuESTER, summus et uniuersalis papa et beati  Petri uicarius, seruus seruorum Dei, uenerabili Stabulensium et Malmundariensium abbati RAuENGERO et omnibus in Christo pie uiuere uolentibus ueram in Domino Iesu dilectionem ac mutuam fraterne caritatis unanimitatem.

Cum constat post primorum nostrorum parentum preuaricationem in liberi arbitrii abusionem genus humanum ei sententie addictum, ut et homo capitibus aliorum secundum Psalmographi uocem superponatur, ad compescendos scilicet humane uoluptatis illicitos appetitus, et legibus non modo forensibus, uerum etiam ecclesiasticis cohibeamur regulis ac rationibus, eousque progressa est auctoritatum institutio, ut sancta sanctorum loca, que deuotione  fidelium fundata, cultui diuino mancipata, plura a diuersis stipendiorum eximia sunt adepta, non solum regalia, sed imperalia, ad immunitatem sui expostulent precepta; uerum etiam auctoritatis nostre ad stabilitatem sui desiderent priuilegia. Quapropter rogatu uenerabilis Notgeri Leodiensis episcopi abbatiam Stabulensem uel Malmundariensem antiquorum regum et imperatorum munificentia nobiliter constructam, et semper tam nostrorum predecessorum auctoritate quam regia immunitate defensam, sub eadem immunitatis nostre tuitione suscipimus. Abbatem semper habeant, ea tamen preponderante ratione, Malmundariensium pace, ut quia beatus Remaclus utriusque monasterii constructor et Tungrensium antea episcopus et pastor maluit in altero  eorum, id est Stabulensium, locum sepulture sibi diligere, ipsi primam electionis obtineant uicem, si apud eos melior meritis et instructior litteris inueniatur. Si autem non illic, sed Malmundarii melior reperiatur, utrique loco preficiendus potius quam externis assumptus intromittatur.



XII. Siluestri II pape epistola ad Odilonem abbatem Cluniacensem. 
[Mabill., Annal. tom. Iu, pag. 134.]

 SILuESTER episcopus, seruus seruorum Dei, ODILONI dilecto filio et abbati preclaro, atque uniuerse congregationi sibi commisse, charam salutem et apostolicam benedictionem.

 uestris nos sanctissimis omni tempore committimus orationibus, et ut accipere dignemini, fidelibus exoramus petitionibus, quia in quocunque noster ualuerit status, nullo modo uester defectum sentiet profectus. Ad hec igitur, que nostre auctoritati per Gerbaldum uestrum monachum discutienda presentatis, APOSTOLICA AUCTORITATE, ET CONFRATRUM EPISCOPORUM CONSILIO, tali uobis respondemus iudicio. Cognoscimus enim illum episcopum catholice fuisse ordinatum, et rationabiliter episcopale accepisse officium; sed postquam diuino amore ductus, honoribus et officiis renuntiauit secularibus, non sibi licuit eadem exercere negotia que prius fecerat in communi uita. Unde, quia quod fecit, non temere nec contra catholicam auctoritatem presumpsit, sed  obedienter et simpliciter cepiscoporum licentia et sui abbatis exercuit; et quia bona intentio non est contraria Deo, uolumus et iudicamus ut quoscunque ille ad aliquem gradum ecclesiasticum promouendos duxit et benedixit, benedicti sint, et proprio fungantur gradu nostra licentia et benedictione. Qui uero superbe et presumptuose in eodem gradu in  quo eos ordinauit, noluerint persistere, ab illo suspendantur gradu, quem post suam [al., pro sua] depositionem acceperint, sed illo fruantur licenter quem habebant, et ipse iam dictus episcopus posthac similia non presumat. ualete.



XIII. Siluestri II pape epistola ad . . . . . abbatem. 
[Apud Theiner, Disquisit. critic. in precipuas canonum et decretalium Collectiones, pag. 318, ex cod. uatic. n. 1363, fol. 207.]

SILuESTER episcopus, seruus seruorum Dei, abbati . . . . . salutem et apostolicam benedictionem.

De hoc unde nos consuluisti ideo respondere tibi distulimus, quoniam auctoritatem in Romanis uoluminibus non habemus. Illos autem libros, in quibus  specialem sententiam legimus, in Gallia relictos recolimus. Aliquid tamen memoria retinemus quod tue petitioni sufficere posse credimus. In iisdem libris de episcopis per pecuniam promotis legitur ut quisquis talis inuentus fuerit, per biennium pontificali officio carens, duos dies per hebdomadem a uino et cocto se abstineat, et post finitum psalterium comedat. Hoc quippe traditionibus priorum Patrum concordare uidemus, qui eiusmodi episcopos deponi sanxerunt. Officii suspensio sit cuiusque depositio. Qui enim deponitur, a communione non priuatur. ualet utique tantumdem biennii suspensio cum penitentia, quantum sola depositio. Qui uero post biennem suspensionem et penitentiam officio suo redditur, quasi post depositionem misericorditer reconciliatur.  Incipe ergo post octauam Pentecostes predictum biennium, et eo pacto tuo officio sis restitutus. Si fratrum custodiam et totius cenobii sarcinam alicui fratrum committere possis, donec peniteas, committe. Sin autem, oportet, quamuis graueris, ut ipse patienter totum sufferas. Multiplex igitur calor purius effundit a fornace metallum.



XIu.  Siluester II ecclesie SS. Geruasii et Protasii, in comitatu Gabalitano a Stephano uice-comite et Angelmoda coniuge constructe, beatoque Petro oblate protectionem suscipit. (Anno 999-1003.
[Histoire de Languedoc, tom. II, Preuues, pag. 154.]

 SILuESTER episcopus, omnibus fidei Christiane fidei cultoribus.

Notum esse uolumus Stephanum uicecomitem et Angelmodam coniuges, ecclesiam sanctorum Geruasii et Protasii de suis propriis constructam in comitatu Gabalitano positam, nostre S. R. E. per donationis paginam donasse, etc. Unde placuit nobis  eamdem predictam ecclesiam . . . . . sub nostra protectione, etc., iubemus ut nullus rex, marchio, dux, comes, uicecomes aut alius maiorum, paruaque persona, illam ecclesiam aliquo modo inquietare uel molestare audeat, etc.



Xu. Siluester II monasterium S. Trinitatis et S. Petri Burguliense, ab Emma comitissa Pictauiensi conditum, priuilegiis ornat. 

SILuESTER, papa, EMMAE comitisse Pictauiensium.

Innotuisti auribus nostris quod, Deo donante et uenerabili Gauberto abbate cogente et hortante, in loco qui uocatur Burgulius in honore sancte et indiuidue Trinitatis et S. Petri apostolorum principis  monasterium fundaueris, terris locupletaueris, rebus ditaueris, tuis precibus inclinati libenter assensum impendimus. Statuimus ergo, annuente Raynaldo Andegauensi episcopo, ut nullius ciuitatis pontifex  concilium in eodem monasterio absque consensu et uoluntate abbatis et monachorum eiusdem loci celebrare presumat. Electionem uero abbatis, monachis ipsius loci licet agere, non ex alienis, sed ex propriis, cuius uita et mores secundum Deum sint. Quo electo, duci Aquitanorum filiisque eius eum representent, et ipse ei donum prebeat sine ulla contradictione aut aliqua contrarietate. Si quis uero abbas cupiditate aliqua accensus, aut potentia seculi munitus, cum ui intrare in hanc abbatiam uoluerit et hanc supradictam scriptionem preterire ausus fuerit, in horrendo iudicio Dei incidat. Ecclesie autem ipsius monasterii in quibuscunque territoriis site maneant, absque alicuius episcopi, seu archidiaconi, nec non et alterius persone inquietudine, excepto synodali,  uel que uulgo circada, uel parada, dicuntur, etc.

Scriptum per manus Petri notarii et scriniarii sancte Romane Ecclesie, indict. I. Bene ualete, Syluester, qui et Gerbertus papa.



DUBIA.



XuI. Littere Siluestri II pape ad Ottonem III imperatorem, quibus significat se episcopo Ticinensi commendasse monasterium monialium Ticinensium, quod Senatoris apellatur, ipsumque rogat ut huiusmodi constitutionem confirmet. 
[Muratori, Antiq. Ital. u, 991.]


 In nomine sancte et indiuidue Trinitatis, SILuESTER, seruus seruorum Dei, apostolice sedis humilis episcopus, OTTONI imperatori.

Pastorali cura semper uigilare ac laborare debita pro gregis salute decet, ut uestro fulta presidio nostras Ecclesias protegere, tueri atque defendere nostra studeat prouidentia, ne iniquorum effrenata seruicia, omnique timore libera, Deo famulantes sua peragere officia impediat. uestris quippe antecessoribus, uestreque imperiali maiestati notum esse scimus, monasterium quod Senator pro remedio anime sue et cunctorum fidelium, in honorem sancte Dei genitricis semperque uirginis Marie Papie construxit, nostre ditioni deditum eo tenore ut pro tempore abbatissam, ex eadem congregatione  electam ibi, que sanctas moniales regeret, consecraremus, et ab omni malorum hominum locum illum molestatione defenderemus. Nunc uero . . . . . abbatissam et sanctas moniales Deo seruientes, pessimorum opprimente calumnia, dum longe positi, ut decebat, defendere non potuimus: per interuentum Widonis nostri uicarii, eiusdem loci episcopi, uestra quoque imperiali suggerente maiestate, illud monasterium ecclesie Sancti Syri concessimus, non ad dominium per subiectionem, neque per extra . . . . .  dominationem, nec per aliquam conditionem, sed ad solam consecrationem et defensionem, ut pastor episcopus illius loci presentem abbatissam et sanctas moniales ab omni inquietudine defendant, ita ut prefatus episcopus, uel aliquis de successoribus alicui meorum successorum aut imperatorum, per scriptum uel per aliquod ingenium . . . . . constituere fecerit, statim monasterium nostre consecrationis  et uestre defensionis reuertatur. Quia nec nos nec aliquis aliter quam bone memorie Senator cum de eo constituerit, audemus . . . . . uestram imperialem deprecamur clementiam, ut nostram constitutionem uestro corroboretis precepto, et hanc firmetis rogo. Si quis uero episcopus aut aliqua magna uel parua persona bona ipsius ecclesie diminuere aut deuastare, uel aliquod tributum exigere presumpserit, anathematis uinculo ex parte S. Marie et sanctorum apostolorum Petri et Pauli, et omnium electorum Dei et nostra, nisi resipuerit, alligatum se sciat, et cum Iuda proditore Domini in eternum damnatum. Hoc quoque ut firmius habeatur, manu nostra subter firmauimus, et nostro sigillo signauimus.

Siluester . . . . . episcopus et sancte Marie uirginis  Dei genitricis manu propria corroborauimus.

Imperatoris Ottonis signum.

Scriptum per manus Petri scriptoris sancte Romane Ecclesie.

Confirmatum per manus Gregorii chartarii sancte apostolice sedis.

Actum hoc Rome, anno Dominice incarnationis millesimo primo, indictione tertiadecima, anno uero pontificatus Siluestri uniuersalis pape quarto.


Sigillum plumbeum appensum.





SILuESTRI II CARMINA.



I. Epigramma Gerberti episcopi Rauenne, post pontificis Romanï, quod sic se habet inscriptum ad imaginem Betii.
[Baron. Annal. eccles. tom. uII, Append. pag. 5.]


Roma potens dum iura suo declarat in orbe,
Tu Pater et patrie lumen, Seuerine Beti
Consulis officio rerum disponis habenas,
Infundis lumen studiis, et cedere nescis.
Grecorum ingeniis; sed mens diuina cerce.
Imperium mundi; gladio bacchante Gothorum,
Libertas Romana perit: tu consul et exsul,
Insignes titulos preclara morte relinquis.
Nunc decus imperii summas qui pregrauat artes,
Tertius Otto sua dignum te iudicat aula,
 Aeternumque tui statuit monumenta laboris,
Et bene promeritum meritis exornat honestis.



II. Epitaphium regis Francorum Lotharii.
[Apud Duchesn. Script. rer. Franc., tom. II, inter epist. Gerberti.]


Cuius ad obsequium coiere duces, bonus omnis
Quem coluit, sate Cesaribus, monumenta doloris
 Cesar Lothari pretendis luce secunda,
Terrifici Martis quod eras conspectus in astro.



III. Epitaphium ducis Friderici.
[Ibid.


Francorum placito nomen tulit hic Friderici:
Quem proaui fudere duces a sanguine regum,
Officio meritisque parem sopor ultimus hausit.
Mercurii cum celsa domus tibi, Phebe, pateret.



Iu. Epitaphium Adalberti Scholastici.
[Ibid.]


Edite nobilibus studium rationis adepte,
Dicit Adalbertum te Belgica flore iuuente,
Stare diu non passa, tulit fortuna recursus,
 Bis senas Februi cum produxisset Apollo.



u. Epitaphium Ottonis imperatoris.
[Ibid.]


Cuius ad imperium tremuere duces, tulit hostis
Quem dominum populique suum nouere parentem,
Otto decus diuum, Cesar carissime, nobis,
mmeritis rapuit te lux septena decembris.



SPURIA AUT ALIENA.





ACTA CONCILII REMENSIS AD SANCTUM BASOLUM AUCTORE GERBERTO ARCHIEPISCOPO.




INCIPIT PROLOGUS SYNODI REMENSIS [28 1Kb] .

 Licet emuli mei dentes in me exacuant, dictaque et facta proscindere parent, plus tamen amicorum obsequio quam inuidorum odio permoueor. Non enim, ubi non erat timor, timere didici, nec amicorum infecta relinquere negotia. Accingor igitur, et summarum quidem genera causarum in Remensi concilio exposita breuiter attingam, ut et gestorum ueritas innotescat, et que a summis uiris retractata sunt agnoscantur. Peto autem ab huius sacri conuentus prelatis, si quid minus graue uel parum comptum expressero, non sue iniurie sed mee ascribi ignorantie; ab auditoribus quoque, ne me aliena uel parum dixisse denotent. Siquidem triplici genere interpretationis utendum [29 1Kb] fore censeo; scilicet  ut quedam ad uerbum ex alia in aliam transferantur linguam; in quibusdam autem sententiarum grauitas et eloquii dignitas dicendi genere conformentur [30 1Kb] ; porro in aliis una dictio occasionem faciat, et abdita inuestigari, et in lucem ipsos affectus manifeste proferri. Que etsi ad plenum assequi non potuero, his tamen modis doctissimorum hominum sententias conabor interpretari. Sed earum amplificationes, digressiones, etsi qua eiusmodi sunt, quodam studio refringam, ne odio quarumdam personarum potissimumque Arnulfi proditoris moueri uidear, quasi ex eius legitima depositione Remense episcopium legitime sortitus uideri appetam. Alterius erit hoc operis aliisque implicitum questionibus,  cum de propriis, communibus et differentiis episcoporum, archiepiscoporum, uel metropolitanorum [30* 1Kb] , patriarcharum, seu primatum, uel etiam Romani  episcopi potestate, ut animo concepi, protixius disputabo.


 EXPLICIT PROLOGUS [31 1Kb] .



INCIPIUNT CAPITULA.


    1. Qui, et quo, et ex quibus prouinciis, episcopi conuenerint.
    2. Prelocutio Arnulfi episcopi de examinanda Arnulfi causa.
    3. Responsio Siguini archiepiscopi de cognitione iudicii.
    4. Obiectio Daiberti archiepiscopi et Heruei episcopi.
    5. Conquestio Brunonis episcopi.
    6. Prosecutio Gotesmanni et Brunonis episcoporum de discussione [31* 1Kb] Arnulfi.
    7. Ratbodus episcopus Lotharienses episcopos cirographum  Arnulfi reprehendere dicit.
    8. Libellus Arnulfi.
    9. Arnulfus episcopus eundem libellum in parte uituperat et in parte laudat.
    10. Exemplar libelli cuiusdam heretici conuersi.
    11. Confessio Adalgeri presbiteri.
    12. Odo [32 1Kb] episcopus commonitorium Arnulfi et anathema inducit.
    13. Gualterius episcopus ea reprehendit.
    14. Guido episcopus aliud anathema inducit.
    15. Siguinus archiepiscopus argumentatur, Arnulfum et suos complices dampnatos uideri.
    16. Exempla canonum de dampnatis qui ministrant.
    17. Arnulphi episcopi admonitio pro defensione Arnulphi.
     18. Siguini archiepiscopi anathema pro eadem re.
    19. Qui Arnulphum defendere conati sunt, et quibus exemplis.
    20. Epistola Stephani archiepiscopi ad Damasum papam.
    21. Rescriptum Damasi ad eundem.
    22. Ratbodus episcopus decretalem tomum sinodo porrigit pro Arnulfi defensione.
    23. Breuis annotatio accusationis et defensionis Arnulfi.
    24. Quod iuste captus sit ex Affricano [32* 1Kb] concilio.
    25. Exemplar epistole regis ad Romanum pontificem directe pro causa Arnulfi.
    26. Item episcoporum ad eundem.
     27. Quid regis et Brunonis episcopi legati Rome egerint.
    28. Luculenta oratio Arnulfi episcopi uim tocius sinodi continens.
    29. Exempla canonum contra Arnulfum.
    30. Arnulfus in sinodum deductus, episcoporum sententiis contradicit; sed Rainerii [33 1Kb] sententiam non ferens, secessum petit.
    31. Sinodus, abiente Arnulfo, in eius crimina capitula annotat.
    32. De confinitimis hostium sacerdotibus, qui sine regis licentia legationes agunt.
     33. De his qui regibus fidem promissam non seruant.
    34. De clericis qui capitalia crimina committunt.
    35. De confugientibus ad hostes.
    36. De his qui, rege superstite, aut sibi aut aliis affuturum prouident regnum.
    37. De custodia uite principum.
    38. De refugis atque perfidis clericis siue laicis.
    39. De clericis uel monachis contra regem periuris.
    40. Episcoporum collectio, et Arnulfi confessio, et super eius depositione questio.
    41. De maximo episcopo deposito.
    42. De Euticete presbitero.
    43. De Ratherio et Petro eiectis.
    44. De iniuste depositis.
    45. Quomodo Arnulfus deponi debeat.
     46. Exemplum de Potamio archiepiscopo deposito.
    47. De Egidio et Ebone depositis.
    48. De iudicio non innouando.
    49. Sequentis diei sinodus.
    50. Ingressus regum in sinodum.
    51. Arnulfus episcopus preteriti diei acta breuiter recapitulat.
    52. Arnulfus episcopus Arnulfi confessionem subhornat, contra Brochardum [33* 1Kb] comitem.
    53. Arnulfus a regibus ueniam petit, et accipit, modumque abdicationis agnoscit.
    54. Libellus abdicationis Arnulfi.
    55. Adalgeri presbiteri reclamatio et depositio.
    56. Africanum concilium in quo modus Romani episcopi cognoscitur.





INCIPIT SYNODUS REMENSIS [34 1Kb] .


 1. Anno ab [34* 1Kb] incarnatione domini nostri Iesu Christi 991, indictione quarta, anno regni 5 [35 1Kb] domni Hugonis augusti et excellentissimi regis Rotberti 4 [35* 1Kb] congregata est synodus in Remensi territorio. Actum est autem magna industria principum, ut quia omnes Galliarum episcopi eo conuenire non  poterant, propter quasdam regni necessitudines, ii maxime conuenirent qui conprouinciales [36 1Kb] essent, deinde ex uicinis prouinciis fama et dignitate honestiores, et qui legatione suarum prouinciarum digni uiderentur, suorumque fratrum a sentiam sua presentia sustinere possent. Igitur 15 Kal. Iul.  collecti sunt in basilica domni Basoli confessoris Remorum quidem diocesanei: Guido Suessonice [36* 1Kb] urbis episcopus, Adalbero Laudunensis, Herueus Beluacensis, Gotesmannus Ambianensis, Ratbodus Nouiomensis, Odo Siluanectensis; ex prouincia Bituricensium, que Aquitanorum esse putatur, Daibertus archiepiscopus; ex prouincia Lugdunensium prima: Gualterius [37 1Kb] episcopus Augustidunensis, Bruno Lingonensis, Milo Matisconensis; ex prouincia Senonensium, que est prima Sequanorum metropolis Remensique prouincie contigua, Siguinus archiepiscopus, Arnulfus Aurelianensis, Herbertus Autisioderensis. Preterea diuersarum urbium abbates quam plurimi aderant, qui post solitariam episcoporum disputationem residere iussi sunt. Habitaque  ratione totius summe synodi, dignitas prelature ac potestas quasi iudiciaria stetit penes archiepiscopum Siguinum, quem et etas et uite meritum ac scientia commendabat. Arnulfus autem, uenerabilis episcopus, ordinis custos ac omnium gerendorum interpres declaratus est, eo quod inter omnes Galliarum episcopos sapientia et eloquentia clarior haberetur. Hunc post expositam allegationem eorum sacerdotum qui minime adesse poterant, postque totius cleri ingressum, quibusdam sententiis pertractatis, hoc modo prelocutum accepimus:

2. »Ita quidem est ut dicitis, reuerentissimi patres: nullus tumultus, nullus accusator inprobus, nullus iudex iniquus hoc sanctum concilium agitare debet. Seruetur unicuique persone suus locus, debita  reuerentia; nullusque aut se aut alium preiudicio grauari putet, cum sit libera facultas, et proponendi, et sciscitandi, et respondendi. Consultationes autem siue deliberationes sic in medio locentur, ut nemo causetur imponi sibi quod nolit, aut eripi quod uelit. Sane quoniam me priorem dicere uoluistis, dicam quod sentio, in presentia uestra et cleri nuper admissi [37* 1Kb] , idque paulo altius repetam, ut res bene digestas melius innotescat. Ego quippe cum inter uarios tumultus bellorum pro pace ecclesie, cui auctore Deo deseruio, totis uiribus elaborarem, noui nuncii fama, inauditi sceleris rumore, sic subito turbatus sum, ut etiam in uilibus rebus lingua balbutiret, intellectus hebesceret. Ferebatur quippe illa nobilis urbs Remorum dolo proditionis  hostibus patuisse, prede ac direptioni cessisse; sancta sanctorum armata militum acie polluta fuisse. Horum omnium malorum incentor, auctor, quod sine magno dolore animi referre nequeo, is qui tutari debuerat, Arnulfus episcopus nuntiabatur. Sacerdotalis dignitas huius causa impetebatur, uixque erat qui nostro ordini non insultaret. Nunc quoniam religionis amore et studio serenissimi regis nostri domni Hugonis congregati sumus, querendum est,  quomodo tanta infamia carere possimus, et si frater et cepiscopus noster Arnulfus illata crimina diluere querat [38 1Kb] , uel crimen regie maiestatis propulsare. Scitis enim omnes nos insimulari probro [38* 1Kb] infidelitatis et perfidie, causa unius. Si, inquiunt, iustis episcopi utuntur legibus fidissimique suis regibus sunt, cur hominem impurissimum suis legibus non puniunt? Nimirum aliorum flagitia ideo moliuntur celare, ut [39 1Kb] impune liceat eis peccare. Absit hoc a uestro sanctissimo cetu! Absit ut contra diuinas et humanas leges quemquam moliamur defendere uel dampnare! Dicant tantum qui nouerunt seriem gestorum, iique [39* 1Kb] suos exponant casus, qui graues, ut ipsi asserunt, iniurias pertulerunt. Tum si qua contradictio fuerit oborta, discussis partibus ex auctoritate  canonum iudicium promulgetur [40 1Kb] .«

3. Tum Siguinus: »Non patiar, inquit, discussionem fieri eius qui dicitur esse maiestatis obnoxius [40* 1Kb] , nisi forte conuicto supplicii indulgentia promittatur.« Simulque 31 caput Toletani concilii prolatum est ex eadem [41 1Kb] re:

Sepe principes contra quoslibet maiestatis obnoxios sacerdotibus negotia sua committunt, et quia sacerdotes a Christo ad ministerium salutis electi sunt, ibi consentiant regibus fieri iudices, ubi iureiurando supplicii indulgentia promittitur [41* 1Kb] , non ubi discriminis sententia preparetur. Si quis etiam sacerdotum contra hoc commune consultum discussor in alienis periculis extiterit, sit reus effusi sanguinis apud Christum, et apud ecclesiam perdat proprium gradum.

4. »Grauissimum uero est, ait Daibertus, ideo te  iudicem prebere in alienis negotiis, ut cum reum conuincis, tu concidas; cum diiudicas, tu dampnatus abeas [42 1Kb] .---Si hoc, inquit Herueus episcopus, periculosum est, uidete ne sit periculosius iudicia ecclesiastica deinceps a secularibus non expectari. Consequens enim est ad forensia iura nos protrahi, si diuinis legibus in aliquo uidemur obniti. At quomodo sine iudicio relinquetur, quod commissum esse constiterit? uel cur contra principem nostrum causabimur, si quod attingere non audebimus, iudiciaria potestate cercebitur [42* 1Kb] ?«

5. Bruno episcopus dixit: »Nullum certe uestrum eque turbat tanti discriminis examen Ego quippe solus ob hunc infelicissimum per ora omnium uolito. Ego eum in has miserias preci  pitasse uideor, qui contra omnium bonorum uota, memetipsum in pignus obsidis dedi, pro spe conseruande fidei; tanti [43 1Kb] erant apud me regis Lotharii merita, tantumque me carnis affinitas permouebat. Et cum scirem hunc Laudunensis urbis peruasorem, totiusque tyrannice factionis fuisse principem, sub obtentu [43* 1Kb] tamen huius honoris, ad meliorem statum uite attrabere nisus [44 1Kb] sum, ut qui discordiarum et bellorum incentor extiterat,  pacis et karitatis ipse iaceret fundamenta. Attendite pacis principia, attendite hominem mala pro bonis reddentem, homines mihi percaros et ad usum uite multum necessarios, id est unicum fratrem meum comitem Gislebertum, meumque consobrinum comitem Guidonem, cum ceteris quorum amicitia gloriabar, sua simulata captiuitate uere captiuitati contradidit [44* 1Kb] . Me pacis sponsorem in mortis discrimine dereliquit; et o impudens audacia hominis, qui mei, immo sui, et totius ecclesie homicida, adhuc improba fronte negat quod negari non potest. Certe ex his que confitetur, eliciemus ea que propalare erubescit. Certe in presentia regum, in presentia episcoporum, ante ora cleri et populi, sacramento uolens obligatus est, se principibus  suis adiumento futurum, consilio et auxilio, secundum suum scire et posse, contra Karolum, itemque inimicis dominorum suorum nec consilium nec auxilium se laturum scienter ad eorum infidelitatem, neque pro preterito aut futuro sacramento se presens relicturum. Annon erat inimicus Karolus qui regnum peruadere nitebatur? Annon inimici Rotgerus et Mannases, qui clerum et populum eius in ecclesia ipsius armata militum manu ceperant? Hos ipse [45 1Kb] consecretales et primos amicorum esse fecerat; hos eorum bonis ditauerat qui se elegerant, qui sibi principatum contulerant, quibus sine periurio auferre nichil poterat, quos necessario iuuare debebat nisi in se peccarent. At quid peccauerunt? Fidemne promissam seruare quod sibi persuadere  nisi sunt? Ignoscite, fratres, si dolor nimius de grauitate sacerdotali aliquid derogauit, et si orationem finire non sinit, quam uestra intelligentia ex precedentibus ad plenum comprehendit.«

6. Hic Gotesmannus [45* 1Kb] , Ambianensis ecclesie episcopus, subintulit: »Multa uenerabilis pater Bruno prosecutus [46 1Kb] est, que quanto magis fidem dubiis faciunt, tanto magis reum maiestatis arguunt, ac sacerdotio indignum reuincunt. Sed quia paulo ante de periculosa discussione sermo habitus est, uelim nosse, quid pater Bruno inde sentiat. Non est enim equum nos fieri auctores effundendi sanguinis, qui debemus esse auctores salutis.« Et ille: »Sentio, inquit, reuerendi Patres, et hoc uos intelligere quod dicitis, et alterum pudori esse quod tacetis. Nam  mouent uos [46* 1Kb] diuine leges, mouet etiam homo affinitate carnis [47 1Kb] mihi coniunctissimus, utpote auunculi mei regis Lotharii filius: habeo et rependo karitati uestre multiplices grates. Sed absit hoc a me, ut amori [47* 1Kb] Christi amorem sanguinis preferam, aut ut meo sanguine, quantum in me est, ecclesia Dei polluatur. Ergo, agite, discussionem simul et iudicium aggrediamur [48 1Kb] , nec sanguinis effusionem perhorrescite, cum apud beniuolentiam principum iuste  petita obtinere non difficile sit. Cum hoc maxime sit pertimescendum, ne dum forte uni persone parcere uolumus, sicut frater et cepiscopus noster Herueus paulo ante retulit, et eam et omnem ecclesiasticum ordinem sub periculo sanguinis relinquamus. Itaque is presbiter qui urbis portas aperuit, intromittatur si placet, atque gestorum ordinem pandat.« Ab uniuersis dictum est: »Placet.«

7. »Quoniam,« inquit Ratbodus, Nouiomensis ecclesie episcopus, »a multis nostrorum fratrum audio dici, libellum fidelitatis sub specie cyrographi editum ab Arnulfo, ad dampnationem eius posse sufficere, quoniamque Lothariensium quosdam contra hanc scripturam fama est disputare, interim de hac re iudicium tantorum Patrum experiri uelim,  quidque de eo sentiendum sit agnoscere.« Sinodus dixit: »Proferatur in medium.« Prolatus est itaque libellus cyrographi ad hunc modum:

8. »Ego Arnulfus, gratia Dei preueniente Remorum archiepiscopus, promitto regibus Francorum, Hugoni et Rotberto, me fidem purissimam seruaturum, consilium et auxilium, secundum meum scire et posse in omnibus negotiis prebiturum, inimicos eorum nec consilio nec auxilio ad eorum infidelitatem scienter adiuturum. Hec in conspectu diuine maiestatis, et beatorum spirituum, et totius ecclesie assistens promitto, pro bene seruatis laturus premia eterne benedictionis. Si uero, quod nolo et quod absit, ab his deuiauero, omnis benedictio mea conuertatur in maledictionem, et fiant dies  mei pauci, et episcopatum meum accipiat alter. Recedant a me amici mei, sintque perpetuo inimici. Huic ergo cyrographo a me edito in testimonium benedictionis uel maledictionis mee subscribo, fratresque et filios meos ut subscribant rogo. Ego Arnulfus archiepiscopus subscripsi [48* 1Kb] .«

9. Quo perlecto [49 1Kb] , Arnulfus Aurelianensis ecclesie uenerabilis episcopus subiunxit: »Habet, inquam, hec scriptura maximam uim reprehensionis; habet etiam subtiles defensionis uires, habita ratione personarum. Nam eius auctor Arnulfus detestabilis est, eo quod ob inmensum ambitum affectati honoris inauditum seculo prius monimentum sui detestabile reliquit. Qui uero commentati sunt, rem utilem ac necessariam fecisse uisi sunt, ut si aliquando fidem  promissam pernegare uellet, scriptura contra se testis existeret, et si deuiaret ipse contra suam professionem et subscriptionem ueniens, honore se priuaret; et ne forte peccans nomine summi pontifici diutius defenderetur, ipse summus pontifex sententiam sue dampnationis in se dixisse uisus est. Sed quia presbiter adest, finem dicendi faciam, ut ipsi locus pateat.« Interim tamen dum presbitero standi locus eligitur, significabat sibi assidentibus, quendam  episcopum, ex heresi ad fidem catholicam conuersum, beato Gregorio similem libellum porrexisse; sed hoc interesse, quod hic Arnulfus malarum causarum rationibus permotus sit, id est [49* 1Kb] perfidia et cupiditate, ille autem optimarum [50 1Kb] , id est fide catholica et amore habendi Deum. Erat uero ibi ita scriptum inter cetera:

10. »Et ideo postquam, comperto diuisionis laqueo quo tenebar, diutina mecum deliberatione pertractans, prona et spontanea uoluntate ad unitatem sedis apostolice diuina gratia duce reuersus sum; ne [50* 1Kb] non pura mente sed simulate reuersus existimer, spondeo sub ordinis mei casu et anathematis obligatione, atque promitto tibi, et per te sancto Petro apostolorum principi, atque eius uicario beatissimo  Gregorio, uel successoribus ipsius, me numquam quorumlibet suasionibus, uel quocumque alio modo, ad schisma de quo Redemptoris nostri misericordia liberante ereptus sum, reuersurum, sed semper me in unitate sancte ecclesie catholice et communione Romani pontificis per omnia permanere. Unde iuratus dico per Deum omnipotentem, et hec sancta quatuor [51 1Kb] euangelia que in meis manibus teneo, et salutem geniumque Mauricii atque Theodosii dominorum nostrorum rei publice gubernatores, me in unitate sicut dixi ecclesie, ad quam Deo propitio sum reuersus, et communione Romani pontificis semper et sine dubio permanere. Quod si, quod absit, aliqua excusatione uel argumento ab hac me unitate diuisero, periurii reatum incurrens eterne  pene obligatus inueniar, et cum auctore scismatis habeam in futuro seculo portionem.«

11. Adalgerus: »Scio me, inquit, non magnam habiturum expectationem in dicendo, reuerentissimi Patres, cum omnia que pro defensione mea dicturus sum, contra me fortasse uideantur. Hoc enim et in initio intellexi, cum Dudo, Karoli miles, ut huius proditionis auctor existerem, machinatus est; cui cum responderem cur ex tanta massa hominum ego clericus et sacerdos potissimum eligerer, ut seniorem et episcopum meum traderem ob causam Karoli ad quem nichil attinebam, primum socordiam et fatuitatem hominum me scire dicebat; meum autem ingenium, prudentiam, animi magnitudinem, miris laudibus extollebat; denique ipsum  meum seniorem hoc ita uelle, sibique ita precepisse. Cui cum fidem quasi spopondissem, non tamen satis tutum fore hoc mecum reputabam, nisi ex ipsius senioris ore non bene credita per memet ipsum sine interprete recognoscerem; eius amor, eius imperium me in has precipitauit miserias. Querebam tamen ex eo, cuiusnam fretus auxilio imperata perficerem, et si [51* 1Kb] sibi pertimescendum foret? Qui cum Karolum sibi patruum esse dixisset, Mannasen [52 1Kb] quoque et Rotgerum sacramenta que uoluerit prestitisse,  auunculum suum Rotbertum, Karoli seruum, comitem fidissimum fore designauit, cum aliis quibusdam. Et ut hoc factum sub specie honesti tegeretur, manus et sacramenta simul Karolo prebui, sed iussu ipsius; claues urbis accepi, sed a manu ipsius; portas aperui, sed illius precepto. Hec si quisquam uestrum aliter esse putat, meque indignum cui credatur, credat igni, feruenti aque, candenti ferro; faciant fidem tormenta, quibus non sufficiunt mea uerba; ipsi hostes mei, quibus nuper inuisus esse cepi, testimonio erunt, cum suo me beneficio uiuere comprobabunt; quando uestrum anathema perhorrescens, eorum tunc miseratione gladios Richardi, fratris episcopi, uix euasi, hanc meam confessionem expauescentis.«

 12. Ad hec Odo episcopus Siluanectensis: »Bene nunc, inquit, anathema in memoriam redit. Pater enim Arnulfus hunc nostrum Arnulfum in cyrographo se dampnasse dixit; nos autem quoddam scriptum ab eo in tempore ipso accepimus per manus Guidonis uenerabilis episcopi; in quo et confessio sui facti et dampnatio ipsius contineri uidebatur; quod in presenti iubeat recitare sanctitas uestra.« Synodus dixit: »Recitetur.« Recitatum est itaque in hunc modum: »Arnulfus gratia Dei archiepiscopus, commonitorium [52* 1Kb] predonibus Remorum. Quid tibi uis predonum Remensium scelerata manus? Nichilne te mouent pupilli et uidue lacrime? Nec aduocatus eorum, uelis nolis, Dominus tuus, ipse testis, et iudex, et grauis ultor, cuius  iudicium non effugies? uide quid ante oculos ipsius egeris: sanctam pudicitiam uirginum non erubuisti; matronas etiam barbaris uerendas nudas reliquisti; orphanum et pupillum non respexisti. Parum tibi hoc; accessisti ad templum matris Dei, cunctis mortalibus reuerendum. Eius atrium perfregisti, polluisti, uiolasti. Quod oculi ibi uiderunt, concupiisti [53 1Kb] . Quod manus attrectare [53* 1Kb] potuerunt, rapuisti. Et nos quidem contra diuinum ac humanum ius misericordia abutentes, quod cibi et potus abstulisti, non indulgemus, sed propter impia tempora non exigimus. Exigimus autem reliqua omnia que pollutis manibus peruasisti, ac retines. Redde ergo, aut sententiam dampnationis in peruasores rerum ecclesiasticarum a sacris canonibus promulgatam, eamque [54 1Kb] in te  latam multotiensque ferendam excipe: ANATHEMA IN PREDONES [54* 1Kb] . Auctoritate omnipotentis Dei Patris, et Filii, et Spiritus sancti, interueniente et adiuuante beata Maria semper uirgine, auctoritate quoque ac potestate apostolis tradita nobisque relicta, excommunicamus, anathematizamus, maledicimus, dampnamus, et a liminibus sancte matris ecclesie separamus uos Remensium predonum auctores, factores, cooperatores, fautores, a propriis dominis rerum suarum sub nomine emptionis abalienatores. Obtenebrescant  oculi uestri qui concupiuerunt, arescant manus que rapuerunt, [debilitentur omnia membra que adiuuerunt [55 1Kb] ]. Semper laboretis, nec requiem inueniatis, fructumque laboris uestri priuemini; formidetis et paueatis a facie persequentis, et non persequentis hostis, ut tabescendo deficiatis. Sit portio uestra cum Iuda traditore Domini in terra mortis et tenebrarum, donec corda uestra ad plenam satisfactionem conuertantur. Hic autem sit modus plene satisfactionis, ut omnia iniuste ablata, preter cibum et polum, propriis dominis ex integro restituatis, coramque Remensi ecclesia penitendo humiliemini, qui sanctam Remensem ecclesiam reueriti non estis; nec [55* 1Kb] cessent a uobis he maledictiones scelerum uestrorum persecutrices, quamdiu permanebitis in peccato peruasionis. Amen.  Fiat. Fiat.«

13. Quo perlecto, Gualterius Augustidunensis ecclesie episcopus: »Quidnam [56 1Kb] , inquit, hoc portentum est? Satisne sane mentis est hic episcopus, qui pro iactura uilissime supellectilis [56* 1Kb] reos dampnat, super sui autem et cleri et populi captiuitate tacet? Pro pauperum tuguriis forte magis carie [57 1Kb] quam ui ruentibus anathematizat, et pro templo Dei per orbem terrarum famosissimo nichil dicit? Nempe omnis terrena creatura homine uilior est, et omne manufactum edificium templo Dei uilius. Sed quia [58 1Kb] forte Apostolus dicit: Si esurierit inimicus tuus, ciba illum; si sitit, potum da illi , tamquam pietate usus predonibus cibum et potum indulget, attamen ab auro et argento deterret. Quid  hoc ad pauperes Christi? Certe ii aurum et argentum non perdiderunt, quia non habuerunt; sed cibum et potum, quem ad usum uite non sine magno labore conquisiuerunt. Ecce audistis, fratres, argumentum perditi hominis, pauperum necatoris, predonum nutritoris. Intellexistis quia ad hoc uoluit capi, ut sua simulata captiuitas ueram nobilium efficeret captiuitatem. Ideo sacrilegos a communione non arcet, quia se auctorem sacrilegii esse cognoscit. Nec sic [59 1Kb] tamen euadit, dum auctores, inuentores, factores, cooperatores, fautoresque simul permiscet. Ipse enim auctor, cuius consilio et imperio proditio facta est; ipse factor et cooperator, ut per quemdam sapientem dicitur: Comites illi tui, manus erant tue; ipse fautor, qui usque in presens tacendo consensit,  et, ut fama est, magnis insuper beneficiis cumulauit. Tendit materia hec in inmensum; sed contraho sermonem qua possum breuitate, ne uidear quasi criminales dictare.«

14. Guido episcopus: »Si in propriis conscriptionibus, ubi cauere sibi potuit Arnulfus, ita lesus est, quomodo in proxima sinodo Siluanectis habita dampnatus non est? Conueneramus quippe in unum nos omnes qui hic adsumus Remorum diocesanei, conquestum sanctam Remensem ecclesiam, nostrarum omnium matrem, desolatum iri. Metropolitanus  noster cum clero et populo teneri ab hostibus predicabatur. Rumor tamen ab eo facte proditionis frequens erat. Itaque nostrorum conprouincialium communi consultu statuimus anathema in reos, quod nullus aliquo modo se occultans subterfugere posset. Eius exemplar [60 1Kb] , si placet, proferatur.« Prolatumque est in hunc modum:


»ORATIO INuECTIuA EPISCOPORUM REMENSIS DIOCESEOS uICE DECRETI HABITA SILuANECTIS.

»Quousque se extendet effrenata licentia uestra, alterius proditoris Iude satellites? Ad quem finem scelerum progredietur incepta audatia uestri ducis? ducis dicimus Adalgeri presbiteri, qui nomen sacerdotalis dignitatis suo nomine polluit. Te igitur interpellamus, funeste presbiter; quid tibi uisum est  post illa cruenta arma, quibus te Lauduni exercuisti, ut iterum uilis apostata factus, Arnulfum Remorum archiepiscopum traderes, cum ante eum uelut fidissimus custos cubares, conuiua assiduus esses, consilia disponeres, sacrosancta administrares? Num rigorem ecclesiastice seueritatis, uel iudicium omnipotentis Dei effugere te putasti? Urbis portas aperuisti, hostes introduxisti, uenerabile templum matris Dei atque ipsis barbaris reuerendum, uelut hostium castra oppugnasti. Num etiam uos predonum maxima portio, qui ecclesie ingentibus beneficiis eratis obligati, qui dicitis: Hereditate possideamus sanctuarium Dei, qui signa militaria, loricati et galeati, cum scutis et lanceis ante aram beate Dei Genitricis intulistis; qui pollutis manibus pastorem  cum clero et populo intra sancta sanctorum comprehendistis, custodie distribuistis, carceri mancipastis, et adhuc retinetis; num inquam uos diuina iura effugietis? uos quoque, quorum dolo et fraude, consilio et auxilio, tantum scelus factum est, cum his [61 1Kb] qui principes tanti facinoris fuerunt consociandi estis, ut penam peccati simul feratis, qui in [62 1Kb] causa peccati simul conspirastis, bonaque ciuium Remensium predones impiissimi uelut sub hasta distraxistis. Nec etiam uos abesse debetis, qui in Adalberonem Laudunensem episcopum non minus leuia perfecistis; et ut pullulantem [63 1Kb] heresim rescindamus, que dictitat omnia licere Karolo etiam in sacris locis, Remensem simul ac Laudunensem ecclesiam, utramque sacrilegio quamuis dissimili  pollutam, a sacris remouemus officiis, donec legitime reconcilietur utraque. Et ne quis nos talibus monstris hominum fauere, talibus negotiis assensum prebituros putet, sed pro fide qua uiuimus omnibus expositos periculis, sententiam nostram ita confirmamus, stabilimus, corroboramus: ANATHEMA IN REOS. Auctoritate omnipotentis Dei Patris et Filii et Spiritus sancti, interueniente et adiuuante beata Maria semper uirgine cum omnibus sanctis, auctoritate quoque ac potestate apostolis tradita nobisque relicta, excommunicamus, anathematizamus,  dampnamus, et a liminibus sancte matris ecclesie separemus, Adelgerum presbiterum, diaboli membrum, episcopi cleri et totius populi Remensis traditorem; eos quoque qui huius traditionis extiterunt inuentores, auctores, factores, cooperatores, fautores, ciuiumque depopulatores et a propriis dominis rerum suarum sub nomine emptionis abalienatores. His adiungimus Laudunensis episcopii peruasores, ac ipsius episcopi grauissimos tortores. Fiat illis sicut Scriptura dicit: Qui dixerunt: Hereditate possideamus sanctuarium Dei, Deus meus, pone illos ut rotam, et sicut stipulam ante faciem uenti. Sicut ignis qui comburit siluum, et sicut flamma comburens montes, ita persequeris eos in tempestate tua, et in ira tua turbabis eos. Imple facies eorum ignominia,  et querent nomen tuum, Domine. Erubescant et conturbentur in seculum seculi, et confundantur et pereant. Et cognoscant quia nomen tibi Dominus, tu solus altissimus in omni terra . Et quia pupillum et uiduam non miserati sunt, neque templa Dei reueriti, dominiumque ecclesiarum sibi usurpauerunt, fiant filii eorum orphani et uxores uidue; scrutetur fenerator omnem substantiam ipsorum, et diripiant alieni labores illorum. Nutantes transferantur filii eorum, et mendicent, eiiciantur de habitationibus [64 1Kb] suis. Fiant dies eorum pauci, et principatum eorum accipiat alius. Et duplici contricione contere eos, Domine Deus noster, nisi resipiscant et ecclesie catholice fructuosa penitentia satisfaciant. Amen. Fiat. Fiat.«

 15. Siguinus archiepiscopus: »Peruenit hoc scriptum ad notitiam Arnulfi?«---Dictum est peruenisse.---Subiunxit: »Suspendit se post ab [65 1Kb] eorum communione quos iustissime damnatos accepit?---Immo, inquiunt, eos omni fidelium communione dignos habuit.---Ego, inquit, non satis admirari queo super eius [66 1Kb] audatia. Primum ipse predones suos a communione remouit eisque modum dampnationis prescripsit, ut omnia iniuste ablata restituerent [67 1Kb] , coramque Remensi ecclesia humiliarentur, qui sanctam Remensem ecclesiam reueriti non essent; et sicut paulo ante a quibusdam fratribus mihi relatum est, restitutio amissarum rerum aut uix ulla facta est aut nulla; penitentia autem  a nullo publice suscepta, ob facinus publice admissum. Occulte autem qui potuit, cum scriptum sit: Qui publice peccat publice peniteat; uel quomodo pro uili supellectile [68 1Kb] reos dampnauit, sicut frater et cepiscopus noster Gualterius paulo ante retulit, pro uiolata ecclesia a communione nullum remouit? An uile putauit esse crimen, quod diuine leges per se totum ulcisci posse non putant, nisi ad humana iura transfundant? Sic enim scriptum est in Toletano [69 1Kb] concilio capitulo 10: Nullo teneantur euentu necessitudinis, qui dominicis se defendendos  commiserunt claustris. Si quis autem hoc decretum uiolare temptauerit, et ecclesiastice excommunicationi subiaceat, et seueritatis regie ferietur sententia. Ecce hic plane dicitur, quod ab episcopis excommunicandi sint hi sacrilegi, et a rege digna pro meritis pena animaduertendi. Sed quis episcopus absoluere potest, nisi penitentem [70 1Kb] et digna satisfactione ueniam postulantem? At hi quando satisfecerunt ut absolui possent, cum neminem reuera captum abire liberum siuerint? Sed esto, Arnulfus eos absoluerit; cur ergo clericus eius Raineri [71 1Kb] uicedomini filius retentus est? Si per uim factum est, et Arnulfo inuito, in crimine sacrilegii permanentes, etiam ab idoneo episcopo absolui non potuerunt. Si autem eo consentiente, obligationem pro absolutione  ab obligato acceperunt. Item esto; Arnulfus eos absoluerit. Quomodo id sine suorum clericorum presentia potuit? At eos non interfuisse constandum absoluerentur. Interfuerunt autem dum obligarentur. Irrita igitur habenda est, que sollempnis debuit esse, si in abditis absolutio facta est. Scriptum quippe est in concilio Carthaginis capitulo 23, ut episcopus nullius causam audiat absque presentia clericorum suorum, alioquin irrita erit sententia episcopi, nisi clericorum presentia confirmetur. Et quia scriptum est: Impius cum in profundum peccatorum uenerit, contempnit , tanto rum scelerum ipse sibi conscius, sacrosancta tractare non erubuit, in ecclesia quam fratres et cepiscopi nostri Remorum dioceseos nostro consultu  a communione suspenderant iustissimis de causis. Quapropter, si placet, capitula canonum super his perquirantur, ut nemo causetur, hunc nostro, sed sanctorum Patrum dampnatum esse iudicio.« Synodus dixit: »Placet, perquirantur.« Perlate sunt itaque in medium he sententie:

16. De dampnatis et ministrare temptantibus ex concilio Antioceno capitulo [72 1Kb] . 4. Si quis episcopus dampnatus a synodo presbiter aut diaconus a suo episcopo, ausi fuerint aliquid de ministerio sacro contingere, siue episcopus iuxta precedentem consuetudinem, siue presbiter aut diaconus, nullo modo liceat ei nec in alia synodo restitutionis spem aut locum habere satisfactionis, sed et communicantes ei omnes abiici de ecclesia, et maxime si, posteaquam didicerint aduersum memoratos prolatam  fuisse sententiam, eisdem communicare temptauerint. Item: Si quis excommunicatus ante audientiam communicare presumpserit, ipse in se dampnationem protulit. Ex concilio Cartaginis, cap. 29. Item placuit uniuerso concilio, ut qui excommunicatus fuerit pro suo neglectu, siue episcopus siue quilibet clericus, et tempore excommunicationis sue ante audientiam communionem presumpserit, ipse in se dampnationis iudicetur protulisse sententiam. Ex concilio Cartaginis, cap. [73 1Kb] 13. Ut episcopus qui contra suam professionem in concilio habitam uenerit, deponatur. Si quis contra professionem uel subscriptionem suam uenerit in aliquo, ipse se honore priuabit.

 17. Arnulfus episcopus dixit: »Quamuis hec ita se habeant, reuerentissimi [74 1Kb] Patres, certumque sit hunc Arnulfum omnium Patrum concordibus dampnari, sententiis, tamen ne in inuidiam adducamur, admoueantur [75 1Kb] si qui sunt studiosi eius defensionis, habeantque locum contradicendi, suumque Arnulfum quomodolibet defensandi. Sitque hoc nostium edictum sub disciplina ecclesiastica, ita ut nullus deinceps excusandi pateat locus. Excuset nunc, qui cum iustas putat habere causas. Hic clerus ipsius adest; hic abbates scientia et eloquentia non ignobiles. Erigant iacentem, attollant humiliatum; et si iniuste deiectum existimant, qua iustitia reformari debeat edoceant. Non enim in ruina fratris et consacerdotis nostri letari nobis fas est, nec quisquam  iniuriam [76 1Kb] sui ducet, si ea que contra Arnulfum dicta uel facta sunt ueracibus cognouerit refelli assertionibus.«

18. Siguinus archiepiscopus dixit: »Sicut frater et cepiscopus noster uenerabilis Arnulfus perorauit, auctoritate Dei Patris omnipotentis et Filii et Spiritus sancti, adiuuante beata Maria semper uirgine cum omnibus sanctis, auctoritate quoque huius sacri conuentus, precipimus ut nemo in hac synodo silentio tegat que pro defensione Arnulfi putauerit esse idonea, uel si ea que circa ipsum facta sunt reprehensione digna existimat. Nec deinceps alicui licentia [77 1Kb] pateat refricandi aut remordendi, quod hoc sacrosanctum [78 1Kb] concilium decreuerit, qui se nunc defensioni subduxerit, cum utique et ex  tanto tempore excurrere [79 1Kb] potuerit, et nunc ei omnis copia dicendi adsit. Sed nec occasione insidiarum sibi quisquam blandiatur, cum sciamus principes nostros omnibus licentiam absque iniuria ueniendi et causas proprias exponendi que uellent concessisse. Sit, accusatoribus siue obtrectatoribus tam presentibus quam futuris, uel contra Arnulfum, uel contra nos, testis conscientia presens, qua in extremo examine quisque diiudicandus est; sit nobis iudicantibus presens forma Christi in ultimo iudicio [80 1Kb] iudicantis; habeant defensores exemplar misericordie, qua misericordibus miserendum est.«

19. Hic cum ab uniuersis Patribus pronuntiatum esset: »Placet, placet, hoc edictum Patris Siguini!« stupor se quam plurimis infudit, qui pertinaci episcoporum  sententia Arnulfum dampnandum fore putabant. Quosdam autem spes defendendi in magnam animi alacritatem perduxit. Et sue quidem ecclesie filii accusare nolebant, pudore permoti; defendere autem minime presumebant, conscientia simul et anathemate deuincti. Sed aderant acerrimi defensores, scientia et eloquentia insignes, Iohannes scolasticus Autisioderensis, Romulfus abbas Senonensis, Abbo rector cenobii Floriacensis, ignorantia  preteritorum gestorum pressi, et anathemate ad dicendum prouocati.

Facto itaque silentio, diuersarum partium multiplicia librorum uolumina subito apparuerunt. Multa denique in medium prolata, multa inter considentes [81 1Kb] collata, ingens spectaculum prebuerunt; in primisque Stephani archiepiscopi et trium conciliorum epistola ad Damasum perlecta est; itemque Damasi responsio continuata in hunc modum:

20 [82 1Kb] . Quod [83 1Kb] episcoporum et summorum negotiorum ecclesias icorum cause semper ad sedem apostolicum sint referende. Domino beatissimo et apostolico culmine sublimato sancto Patri patrum Damaso, pape et summo omnium presulum pontifici, Stephanus archiepiscopus concilii Mauritanie et uniuersi episcopi de tribus conciliis Africane prouincie.  Notum uestre facimus beatitudini, quod quidam fratres in confinio nobis positi, quosdam fratres nostros, uenerabiles uidelicet episcopos, uobis inconsultis [84 1Kb] proprio deiicere moliuntur gradu; cum uestre sedi episcoporum iudicia [85 1Kb] et summorum finem ecclesiasticorum negotiorum, in honore beatissimi Petri, Patrum decreta omnium cunctam reseruare [86 1Kb] sententiam, inquirendi reuerentia, de Dei rebus, quas omni cura et sollicitudine obseruare debemus. Maxime uero debent ab ipso presulum examinari uertice apostolico, cuius uetusta sollicitudo est tam mala dampnare, quam releuare laudanda. Antiquis enim regulis censitum est, ut quicquid horum quamuis in remotis uel in longinquo positis ageretur prouinciis, non prius tractandum uel acipiendum sit, nisi ad notitiam alme sedis uestre fuisset deductum, ut eius auctoritate iuxta quod fuisset pronuntiatum firmaretur, et reliqua multociens, talia et his similia que super his constituta sunt. Quibus si inlicite factum est, ut semper  uestre sedi consuetudo fuit, festinanter occurrite, et pro his uiriliter ut pater pro filiis certantes state. Sicut bene ad Iesum filium Sidrach [87 1Kb] dictum est: Usque ad mortem certa pro ueritate, et semper Dominus Deus tuus pugnabit pro te . Accipere enim personam impii, non est bonum, ut declines a ueritate iudicii. Si [88 1Kb] minus inlicita sunt hec, pateat nobis talis omnibus licentia, beatissime Pater, aut si liceat, hos uel aliquos etiam minorum graduum clericos, nisi canonice tempore legitimo uocatos, aut sine legitimis accusatoribus aut absque ueris et innocentibus testibus, uel nisi manifeste canonice conuictos aut sponte confessos, uel a suis sedibus eiectos, aut suis rebus expoliatos uocare ad synodum uel dampnare; quia legimus eos non posse canonice ad synodum [89 1Kb] ante suam diu tenendam et gubernandam iuribus scilicet pleniter resumptis restitutionem uocari [90 1Kb] [suisque omnibus sibi legaliter restitutis integerrime [91 1Kb] ] aut [92 1Kb] ut ueniant ad sinodus  nisi sponte uoluerint imperare; et reliqua.

21. Item epistola Damasi ad eundem Stephanum et ad concilia Africe, quod episcoporum iudicia et maiores cause non aliter quam auctoritate [93 1Kb] sedis apostolice sint terminande. Damasus seruus seruorum Dei atque per gratiam eius episcopus sancte catholice ecclesie urbis Rome, Stephano archiepiscopo concilii Mauritanie, et uniuersis episcopis Africane prouintie. Lectis fraternitatis uestre litteris, primo gratias ago, quod tantorum fratrum merui benedictione frui; deinde quod circa fratres sollicitos uos repperi, et cum eis crucem Domini  deferre qui ait: Qui uult uenire post me, abneget semet ipsum, et totlat crucem suam, et sequatur me , et reliqua ad hunc modum pertinentia. Igitur quoniam in presenti oportune gestorum consultatione apostolicis uestra beatitudo uisceribus commota, nos ortata [94 1Kb] est tuitionem fratrum apostolica impendere auctoritate et eorum iniuriis subuenire, dum constet uos eadem cum Apostolo compassibiliter [95 1Kb] dicere: Quis infirmatur, et ego non infirmor? Quis scandilizatur, et ego non uror ? satagentes, ne aliquis de his qui nobis crediti sunt, a seuis bestiis laceretur aut capiatur; pro qua re oportet iuxta uestram prudentem commonitionem, magis autem secundum Domini diuinam preceptionem, nos qui supra domum eius, hoc est uniuersalem catholicam ecclesiam, episcopale suscepimus ministerium, sollicite uigilare, ut ne quid de sacris eius muneribus, id est apostolici iuris, apostolorumque successoribus atque ministris, quisquam nobis dormitantibus ualeat supprimi atque iniuste  nobisque inconsultis dampnari;---scitis, fratres karissimi, firmamentum a Deo fixum et immobile, atque titulum lucidissimum suorum sacerdotum, id est omnium episcoporum, apostolicam sedem esse constitutam, et uerticem ecclesiarum. Tu es enim, sicut diuinum pronuntiat ueraciter uerbum, Petrus, et super firmamentum tuum ecclesie columne, qui episcopi intelliguntur, confirmate sunt; tibi et claues regni celorum commisi [96 1Kb] , atque ligare et soluere potestatem que in celis sunt et que in terris promulgaui. Tu profanatorum hominum et membrorum meorum maximeque meorum discipulorum existis ut princeps et doctor orthodoxe et inmaculate fidei; cuius uice hodie gratia Dei legatione pro Christo fungimur, et omnes huius sancte sedis presules eius uicem gesserunt, gerunt, et gerent. Ideo omnia que innotuistis, non licere mandarem, nisi uos tam pleniter instructos esse scirem, quod cuncta super quibus consulitis inlicita esse non dubitetis.  Discutere namque episcopos et summorum ecclesiasticorum causas negotiorum metropolitanos, una cum omnibus suis comprouintialibus, ita ut nemo ex eis desit, et omnes in singulorum concordent negotiis, licet; sed definire eorum atque ecclesiarum summas querelas causarum, uel dampnare episcopos, absque huius sancte sedis auctoritate minime licet; quam omnes appellare, si necesse fuerit, et eius fulciri auxilio oportet. Nam, ut nostis, sinodum sine eius auctoritate fieri non est catholicum, nec episcopus [97 1Kb] nisi in legitima synodo et suo tempore apostolica uocatione congregata, definite dampnari potest; neque ulla umquam concilia rata leguntur, que non sunt fulta apostolica auctoritate. Accusatores autem clericorum et testes, super quibus rogitastis, absque ulla infamia aut suspicione [98 1Kb] uel manifesta macula et uere fidei pleniter instructi esse debent; et tales, quales ad sacerdotium eligere diuina iubet auctoritas. Quoniam sacerdotes, ut antiqua tradit auctoritas, criminari non possunt, nec in eos  testificari, qui ad eundem non debent nec possunt prouehi honorem. uocatio enim ad synodum iuxta decreta Patrum canonica eius qui impetitur [99 1Kb] , tam sua presentia quam et scriptis atque apocrisiariis, per spacium fieri debet congruum atque canonicum; quia nisi canonice uocatus fuerit suo tempore et canonica ordinatione, licet uenerit ad conuentum quacumque necessitate, nisi sponte uoluerit, nullatenus suis respondebit insidiatoribus; quoniam nec seculi leges hoc permittunt fieri, quanto magis diuine? De eiectis uero atque suis rebus expoliatis  nichil uobis uerius significare queo, quam sancti Patres definierunt, et nostri predecessores apostolica auctoritate roborauerunt. Ita enim hec se habent. Episcopos eiectos, atque suis rebus expoliatos, ecclesias proprias primo recipere, et sua omnia eis legaliter redui, sancti canones decreuerunt; et postea si quis eos accusare uellet, equo periculo facere sanciuerunt; iudices esse [100 1Kb] decernentes episcopos, recte sapientes. et iuste uolentes ad tempus; diuque illis resumptis iuribus [101 1Kb] et suis potestatiue fruentibus rebus, amicisque et Dei seruis sapientibus consulentibus uiris in ecclesia conuenientes, ubi testes essent singulorum, qui oppressi uidebantur; et reliqua ad hunc ordinem pertinentia, que prolixitatem uitantes hic non inseruimus, quia his sufficere credimus. Si quis autem his non est contentus, legat ea et saciabitur. Scimus enim homines inermes non posse cum armatis rite pugnare. Sic nec illi qui eiecti, uel suis bonis sunt expoliati, cum illis qui in suo stant statu, et suis fruuntur  amicis atque bonis, litigari rite possunt. Nec seculi quoque leges hec secularibus fieri permittunt; sed prius eiectos uel oppressos aut expoliatos cum suis omnibus restitui iubent, et postea suo tempore, sicut lex eorum continet, ad placita uenire precipiunt; nec ulla carceris custodia appellantem arceri permittunt. Docent enim ex parte, sicut nostis, terrena, que sunt celestia. Accusatores uero et accusationes, quas seculi leges non adsciscunt, nullatenus sunt in horum admittende causis; quia omne quod irreprehensibile [102 1Kb] est, catholica defendit ecclesia, et hoc a maioribus definitum esse, propter prauorum hominum insidias, non dubitatur. Decet enim Domini sacerdotes fratrum causas pie tractare, et uenerabiliter intendere [103 1Kb] atque eorum iudicia super sacrificia ordinare, ne proterue aut tyrannica dominatione, ut de quibusdam refertur, sed caritatiue pro Deo et fraterno amore cuncta peragere, et quod sibi quis fieri iuxta Dominicam  uocem non uult, alti inferre non presumat; et in qua mensura mensi fueritis, remetietur uobis . Ea uero que apostolorum predicatione et Patrum institutione percepimus, semper tenere debemus, ne aliqua noua cudere, aut ad noxam fratrum semper intendere uideamur. Sed alterutrum onera portemus, ut iuxta Apostolum legem Domini adimplere ualeamus . Tempus enim congruum preuideri oportet, quando uniuscuiusque accusate persone causa rectissime in medium producatur, quatinus grauitatem eius, et consonantiam que contra Patrum decreta, uel synodum [104 1Kb] confessionem prodi minime cognoscatur, quam ordinabiliter omnes [105 1Kb] intendant, ut ad eam in omnibus rationabiliter respondeant, et iuste se uelle manifeste ostendant. Nullus autem introducatur personaliter; sed accusatores et accusati equa audiantur ratione iuxta quod gestorum ordo exigit. Accusatores uero et iudices non idem sint, sed per se accusatores, per se iudices, per se testes, per se  accusati, unusquisque in suo ordinabiliter ordine. Nam inscriptio primo semper fiat, ut talionem calumniator recipiat, quia ante inscriptionem remo debet iudicari uel dampnari, cum et seculi leges hec eadem retineant; de quibus omnibus uera semper fiat equitas, quatinus accusationis et iudicii ac testimonii mercedem per ueritatem gestorum consequi ualeant. Scriptum est enim: Abhominatio Domino labia mendacia ; et: Testem fallacem proferentem mendacia, et seminantem inter fratres scandala atque litigia ; ipso  monente atque, dicente: Non facies calumniam proximo tuo, nec ui opprimes eum: non facies quod iniquum est, nec iniuste iudicabis, non considerabis personam pauperis, nec honores uultum potentis, iuste iudica proximo tuo ; et: Quod tibi non uis fieri alteri ne facias , et reliqua maxime. Et preceptum habentes apostolicum, attendere nobis ipsis et gregi, in quo nos Spiritus sanctus posuit episcopos regere Dei ecclesiam, quam adquisiuit per sanguinem suum proprium , conuenit [106 1Kb] . Attendite lupos, attendite malos operarios, qui peruersa faciunt et aduersa locuntur, ut detrahere semper discipulos Domini et infamare queant. Quos corrigere uos et omnes Domini sacerdotes summo studio oportet, quia peius malum non est, quam ut ciues ciuibus inuideant, et sacerdotes uel clerici sacerdotibus uel pontificibus insidientur. Testante etiam ueritatis uoce: Qui uos tangit, tangit pupillam oculi mei ; et:  Qui scandalizauerit unum de pusillis istis, melius est illi ut suspendatur mola asinaria in collum eius et demergatur in profundum maris ; et item: Beatus qui non fuerit scandalizatus in me . Ille procul dubio scandalizatus est in Dominum [107 1Kb] , qui eius scandalizat episcopum uel sacerdotem. Et multa talia, que hic non inseruntur, ne nimis prolixa efficiatur epistola. Monentes quoque instruere debetis memoratos uicinos uestros, ut a talibus se subtrahant, et que inlicite circa prefixos fratres egerunt, cito corrigant. Et quos nobis inconsultis leserunt, nobis inconsultis plena satisfactione sanent, et cito sibi eos reconcilient, si noluerint apostolice sedis suscipere censuram. Nam si quid fortasse in eis aut contra eos emerserat, nostrum fuerat expectandum examen, ut nostra, ut semper huic sedi fuit concessum priuilegium, aut condempnarentur auctoritate, aut fulcirentur auxilio. Neque enim suo pro libitu nostra  debuerant iura peruadere absque apostolice sedis dispositione mandante. A talibus deinceps omnes se abstineant sacerdotes, qui noluerint ab apostolice petre, super quam Christus, ut predictum est, uniuersalem construxit ecclesiam, cui episcoporum summa iudicia atque maiorum causas [108 1Kb] , sicut paulo superius memoratum est, reseruate sunt, soliditate atque sacerdotali honore secludi. Inducie enim accusatis in criminalibus episcopis sex mensium, uel eo amplius si necesse fuerit, concedende sunt; quoniam et laicis hoc permissum, nullus secularibus imbutus disciplinis ignorat; quanto magis sacerdotibus, qui superiores esse eis non dubitantur? Habetur quoque in decretis Patrum sancitum, non fore canonicum quemquam sacerdotem [109 1Kb] iudicare uel dampnare, antequam accusatores canonice examinatos presentes habeat locumque defendendi accipiat, id est [110 1Kb] inducias ecclesiasticas ad abluenda crimina et cetera; nec extra propriam fiat prouinciam primo discussionis accusatio sine apostolica  preceptione, cui in omnibus causis debetur reuerentia custodiri; quoniam et antiqua docet hoc Patrum regula, in qua et imperialia pariter statuta concinunt. »Criminum, inquiunt, discussio ibi agitanda est, ubi crimen admissum est; nam aliubi criminum reus prohibetur audiri, et alibi in canonibus precipitur, quecunque negotia in suis locis ubi orta sunt finienda,« et reliqua. Talia et his similia, salua tamen in omnibus apostolica auctoritate, ut nichil in his diffiniatur, priusquam ei placere cognoscatur, qua omnes suffultos esse oportet. Et si quid eis graue intolerandumque acciderit, eius est semper expectanda censura. Neque enim proterue aut stimulo sue cogitationis impulsus, ut sepe  actum agnouimus, detrahere aut accusare presumat quemquam sacerdotum; quia iniuria eorum ad Christum pertinet, cuius uice legatione pro populo Christi sanguine redempto funguntur. Causas enim eorum, quia Dei cause sunt, eius esse iudicio reseruandas, qui ualet corpus occidere et animam mittere in gehennam, qui dicit: Mihi uindictam, et ego retribuam ; apud quem conscientia nuda est, cui non absconduntur occulta. Instruendi etiam omnes sunt, quoniam per nos illis Christus intonuit non esse ouium lupi insidias preuidere, sed pastoris. Monet igitur beatus apostolus Paulus, ne de his temere leuiterque presumatur iudicium, de quibus nemo potest uerius uel melius iudicare quam Deus: Tu autem, inquit, quare iudicas fratrem tuum? aut cur spernis eum? Omnes enim stabimus ante tribunal Dei. Scriptum est enim: uiuo ego, dicit Dominus, quoniam mihi flectetur omne genu, et omnis lingua confitebitur Domino. Itaque unusquisque  nostrum pro se rationem reddit Deo . In hoc ergo non sibi quispiam temerarios ausus usurpet, ut preter quod ad concordiam pertinet, aliud agat, unde unitas ecclesie dissipetur. Non ergo leuiter quisquam assentiat in detractione, uel iudicatione, aut dampnatione fratrum, maximeque sacerdotum, qui proximiores sunt Deo, et qui proprio ore Christi corpus conficiunt; quia ob hoc uenit ira Dei in filios preuaricatorum, qui Christum in suis persecuntur membris. Nolite, fratres. nolite effici participes eorum, nec communicetis peccatis talium, aut infructuosis uerbis illorum. Magis autem et redarguite talium cetus, qui extendere moliuntur quasi arcum in fratres linguas suas. Defendite ergo fratres, et omnes monete, ut armentur contra fratrum persecutores. Confidimus autem de uobis meliora et uiciniora saluti; quia neque mors neque uita, neque angeli neque principatus, neque instantia neque futura, neque fortitudo neque altitudo, neque  profundum neque creatura aliqua, Magistro gentium docente, poterit nos separare a caritate Domini nostri Iesu Christi , que maxime in sacerdotibus et reliquis perficitur membris eius. Nolite itaque omittere confidentiam uestram, que magnam habet remunerationem. Ecce enim iudex ante ianuam assistit, coronas hilariter promittens, his [111 1Kb] qui pro eo fratribus auxilium ferunt, et oppressis succurrunt, atque in caritate conlaborant. Quod si subtraxerit se quis, non placebit Deo, sed cadet [112 1Kb] ; quia non subleuauit cadentem sed emarcuit. Et post aliquanta: Temere enim iudicat, si quis episcopum absque sedis apostolice auctoritate condempnat, cum ei, ut paulo superius prelibatum est, hoc specialiter priuilegium reseruatum sit. Item post aliquanta: Ille procul dubio facit iniquitatem in iudicio, qui ea sibi uindicat que ei uindicare non licet, ideoque huic sedi concessa sunt, ut [113 1Kb] nullus usurpare sine eius consultu presumat, qui non uult honore ecclesiastico indignus aut contemptus  iudicari. Itaque oportet propulsare neglegentes, sed ita, ut nocentes non roborentur; et bonos improbis atque insidiatoribus fratrum resistere, ne, torpore desidie oppressi, taciturnitatis teneamur obnoxii. Itaque qui potest obuiare et perturbare peruersos et non facit, nichil est aliud quam fauere impietati. Nec enim caret scrupulo societatis occulte, qui manifesto facinori desinit obuiare; et reliqua.

22. Allatus [114 1Kb] est autem etiam tomus ab Lothariensi regno per manus Ratbondi episcopi Nouiomensis, in quo hec continebantur:

 Ex decretis sancti Clementis pape de accusatione episcoporum: Accusandi uel testificandi licentia denegetur, qui Christiane religionis et nominis dignitatem [115 1Kb] et sue legis uel sui propositi normam aut regulariter prohibita neglexerunt. Transgressores enim legis sue sponte eiusque uiolatores apostate nominantur. Omnis enim apostata refutandus est, et ante reuersionem suam non in accusatione aut testimonio suscipiendus.

Ex decretis Stephani pape: Nullus episcoporum dum suis fuerit rebus expoliatus, aut a sese propria qualibet occasione pulsus debet accusari, aut a quoquam ei potest crimen obiici, priusquam integerrime restauretur, et omnia que ei ablata quocumque sunt ingenio legibus redintegrentur, et ipse proprie sedi et pristino statui regulariter reddatur.

Item eiusdem [116 1Kb] : Accusatores et accusationes quas seculi leges non recipiunt, et antecessores nostri prohibuerunt, et nos submouemus. Nullus enim alienigena, aut accusator episcoporum fiat aut  iudex. Unde et de Loth scriptum est: Ingressus es ut aduena, numquid ut iudices?  Accusator autem eorum nullus sit seruus aut libertus, nullaque suspecta aut infamis persona. Repellantur etiam cohabitantes inimicis et omnes laici.

Ex decretis Sixti pape: Nemo pontificum aliquem suis rebus expoliatum episcopum aut a sede pulsum [117 1Kb] excommunicare aut iudicare presumat, quia non est priuilegium, quo expoliari possit iam nudatus.

Ex decretis Iulii pape: Si quis ab hodierna die et deinceps episcopum preter huius sancte sedis sententiam dampnare aut propria sede pellere presumpserit, sciat se inrecuperabiliter esse dampnatum et proprio carere perpetim honore, eosque qui absque huius sedis sententia sunt eiecti uel dampnati [118 1Kb] , huius sancte sedis auctoritate scitote pristinam recipere communionem, et in propriis restitui sedibus.

 Item: Nocumenta episcoporum sunt prohibita, ita ut qui talia temptauerint, aut eis nocere presumpserint, siquidem clerici fuerint, a proprio gradu decidant; si uero monachi aut laici fuerint, anathematizentur.

Ex decretis Symachi pape: Ordinis dignitate et communione priuetur, qui uiuo pontifice quolibet modo episcopatum eius conuictus fuerit ambisse uel temptasse, omnesque pariter huius culpe reos anathematis pena duximus plectendos.

Item: Nulli fas est uel uelle uel posse transgredi apostolice sedis precepta, nec eius dispositionis ministerium, quod omnium sequi oportet caritatem. Sit ergo ruine sue dolore prostratus, quisquis apostolicis uoluerit contraire decretis; nec locum deinceps inter sacerdotes habeat, sed extorris a sancto ministerio fiat; nec de eius iudicio quisquam postea curam habeat, quoniam iam dampnatus a sancta et apostolica ecclesia eiusque auctoritate et  propria inobedientia, atque presumptione a quoquam esse non dubitatur, quia maioris excommunicationis deiectione est exigendus, cui sancte ecclesie commissa fuerit disciplina, quia non solum prelate sancte ecclesie iussionibus parere debuit, sed etiam alios ne [119 1Kb] preterirent insinuare; sitque alienus a diuinis et pontificalibus officiis, qui noluit preceptis obtemperare apostolicis.

Ex decretis Eusebii pape: Oues ergo que pastori suo commisse fuerunt, eum nec reprehendere nisi a recta fide exorbitauerit debent, nec ullatenus accusare possunt; quia facta pastorum ouis gladio ferienda non sunt, quamquam recte reprehendenda  uideantur. Ideo ista dicimus, quia his scriptis uestris repperimus quosdam episcopos uestris in partibus a propriis ouibus accusatos, aliquos uidelicet ex suspicione, et aliquos ex certa ratione, et idcirco quosdam suis esse rebus expoliatos, quosdam uero a propria sede pulsos; quos scias nec ad synodum prouincialem, nec ad generalem posse uocare, nec in aliquibus iudicare, antequam cuncta que eis sublata sunt legibus potestati eorum redintegrentur.

Item ex eiusdem: Errorem uestrum corrigite, fratres, et ab omni erroris macula uos custodite, ut purum Deo munus offerre ualeatis. Seruos Dei nolite persequi; episcopos nolite infamare, neque accusare, quia Deus eos suo iudicio uoluit reseruari.

Ex decretis Adriani pape: Homicide, malefici, fures, sacrilegi, raptores, uenifici, adulteri, et qui raptum fecerit uel falsum testimonium dixerit, seu qui ad sortilegos magosque cucurrerint, nullatenus  ad accusationem uel ad testimonium erunt admittendi. Qui crimen intendit, agnoscendum est si ipse ante non fuit criminosus, quia periculosum est, et admitti non debet rei aduersus quemcumque professio.

Ex decretis Fabiani pape: Similiter statutum est, et nos eadem statuta firmantes statuimus, ut si aliquis clericorum suis episcopis infestus aut insidiator fuerit, eosque criminari temptauerit, aut conspirator fuerit, ut mox ante examinatum iudicium submotus a clero, curie tradatur; cui diebus uite sue deseruiat, et infamis absque ulla restitutionis spe permaneat; nec ullus umquam presumat accusator simul esse et iudex.

Ex decretis Marcelli pape: Si qui episcoporum expulsi fuerint aut expoliati suis rebus, primo omnia legaliter reddi que eis ab inimicis aut a [120 1Kb] persecutoribus ablata sunt, et sedes proprias cum omnibus ad se pertinentibus regulariter congregatis restitui,  et postea tempore congruo uocari an sinodum regulariter congregatam censemus; nec liceat ei, priusquam hec fiant, de se iuxta statuta predictorum respondere, aut de suis impetitionibus, si se uiderit pregrauari, reddere rationem. Sed his rite peractis, suisque omnibus libere dispositis, si tum iuste uidetur, suis respondeat accusatoribus. Et si ei necesse fuerit, inducias accipiat non modicas, ut explorare ualeat ea que obiiciuntur ei, ne aliqua delusus fraude, nocenter ruat.

Ex decretis Anacleti pape: Accusatores, inquit [121 1Kb] , et testes esse non possunt, qui ante hesternum [122 1Kb] diem aud nudius tertius inimici fuerunt, ne irati nocere cupiant, ne lesi ulcisci se uelint. Inoffensus igitur accusatorum et testium affectus querendus est et non suspectus.

Ex decretis Damasi pape: Qui accusare alium elegerit, presens per se et non per alium accuset; neque ullus umquam iudicetur, antequam legitimos  accusatores presentes habeat, locumque defendendi accipiat ad abluenda crimina.

Siluerius autem papa de fraudulenta sui comprehensione querimoniam faciens, inter cetera dixit: Qui talia contra me egerunt, anathematizaui ei una cum episcopis apostolica et synodali auctoritate statui, nullum umquam episcoporum ita decipi, huiusmodi uero presumptorem anathema maranatha [123 1Kb] fieri in conspectu Dei et sanctorum angelorum.

23. In his omnibus qui defensioni [124 1Kb] Arnulfi studebant, quattuor quedam principaliter ingerebant  [125 1Kb] : primum ut sue sedi restitueretur, neque enim spoliatum respondere debere; deinde legitimas uocationes, et ut Romano pontifici causa significaretur; tum accusatum, accusatores, testes, ac iudices, in magna synodo discernendos [126 1Kb] ; neque sibi aliter ex ratione canonum posse uideri causam constare. Quibus omnibus diligenter consideratis, ab altera parte respondebatur, iuxta hunc ordinem decretorum omnia pene consummata esse. »Nam ut ab ultimis, inquint, repetamus, accusator eius ad hanc causam satis idoneus est; quippe nec ante inimicos, nec ad accusandum metu aut premio adductus, sed tantum zelo religionis permotus, et qui, si cum non cognouisset, eo quo utitur presbiteratu dignus haberi posset. uocationes autem eius ad synodum per  epistolas canonicas et per apocrisiarios non solum sex mensium, sed etiam anni spacia transcendunt.« Addebant preterea sedi sue minime posse restitui, eo quod etiam restitutus, uocem loquendi non haberet. Sic enim contineri in Africano concilio, titulo 12: »Si clerici intra annum causam suam purgare contempserint, nulla eorum uox postea penitus audiatur.« Et quia captio eius inuidiosa putabatur, neque inusitatum neque alienum a sacris legibus idem repperiebatur. In historia quippe Remensium pontificum scriptum constabat, Hildemannum Beluacensem episcopum, detentum [127 1Kb] in monasterio sancti uedasti, synodum expectasse, eo quod apud imperatorem Ludouicum insimularetur ad Lotharium cesarem profugere uoluisse; Ebonem quoque Remorum archiepiscopum idem molientem,  per Rothadum [128 1Kb] Suessonicum, et Erchenradum Parisiorum episcopum, in uuldensi monasterio pro similibus similia sustinuisse . Iustum ergo uideri, ut qui de regie maiestatis crimine impetitus [129 1Kb] uocationi episcoporum non paruerit, iudiciaria potestate conuentus sit, idque firmari ex Africano concilio titulo 38:

24. Cresconius uillaregiensis episcopus, plebe sua derelicta, Tuburniensem inuasit ecclesiam, et usque hodie, commonitus secundum quod statutum fuerat, relinquere eandem quam inuaserat plebem, contempsit aduersus statuta que pronunciata fuerant. Confirmata quidem audiuimus, sed petimus, secundum quod nobis mandatum est, ut dignemini dare fiduciam, quo necessitate ipsa cogente liberum nobis sit, rectorem prouintie secundum statuta gloriosissimorum  principum aduersus illum adire, ut qui miti ammonitioni sanctitatis uestre adquiescere noluit [130 1Kb] et emendare inlicitum, auctoritate iudiciaria protinus excludatur. Aurelius episcopus dixit: Seruata forma discipline, non existimabitur appetitus, si uestra caritate modeste conuentus, recedere detrectauerit, cum fuerit suo contemptu et contumatia faciente, etiam auctoritate iudiciaria conuentus.

Item ex eodem concilio, titulo 43: Sunt plerique conspirantes cum plebibus propriis, quas decipiunt, ut dictum est, earum scalpentes aures ad seducendum uitiose uite homines; uel certe inflati et ab  hoc consortio separati, qui putant proprie plebi incubandum, et nonnumquam conuenti ad concilium uenire detrectant, sua forte ne prodantur [.....] gitia metuentes. Dico, si placet, circa hos non tantum dioceses non esse seruandas, uerum etiam et de propria ecclesia que illis male fauerit, omnimodo adnitendum, ut etiam auctoritate publica reiiciantur, atque ab ipsis principalibus cathedris remoueantur. Oportet enim, ut qui uniuersis fratribus ac toto concilio inheserit, non solum sua iure integro, sed et dioceses possideat; at uero qui sibimet putant plebes suas sufficere, fraterna [131 1Kb] dilectione contempta, non tantum dioceses amittant, sed, ut dixi, etiam propriis publica careant auctoritate ut rebelles.

25. Ad Romanum autem pontificem causam perlatam fuisse dicebant exemplaribus in hunc modum prolatis [132 1Kb] : »Beatissimo pape IOHANNI, HUGO gratia  Dei Francorum rex. Nouis atque inusitatis rebus permoti, summo studio summaque cura uestra consilia expetenda decreuimus, quippe cum sciamus uos omne tempus in humanis ac diuinis studiis exegisse. Considerate ergo que facta sunt, et facienda prescribite, ut et sacris legibus suus honor reddatur, et regalis potestas non annulletur. Arnulfus, regis Lotharii ut dicunt filius, post graues inimicitias ac scelera que in nos regnumque nostrum exercuit, loco parentis adoptatus est a nobis, ac metropoli Remorum gratis donatus, iusiurandum prebuit, quod contra preterita et futura ualeret sacramenta. Libellum fidelitatis sub nomine cyrographi conscripsit, recitauit, corroborauit, corroborarique fecit. Milites ac omnes ciues iurare cegit, ut in  nostra persisterent fide, si ipse aliquando in potestatem hostium deueniret. Contra hec omnia, ut certissimi testes sunt, ipse portas hostibus patefecit; clerum ac populum sue fidei creditum captiuitati et prede distribuit. Sed esto, eum esse addictum aliene potestati, ut ipse uideri uult; cur ciues ac milites peierare cogit? Cur arma contra nos comparat? Cur urbem ac castra contra nos munit? Si captus est, cur non patitur liberari? Si ui hostium oppressus, quare non uult sibi subueniri? et si liberatus est, cur ad nos non redit? uocatur ad palatium, et uenire contempnit. Inuitatur ab archiepiscopis et cepiscopis, nichil se eis debere respondet. Ergo qui uices apostolorum tenetis, statuite quid de altero Iuda fieri debeat, ne nomen Dei per  nos [133 1Kb] blasfemetur, et ne forte iusto dolore permoti, ac uestra faciturnitate, urbis excidium totiusque prouincie moliamur incendium; nec iudici Deo excusationem pretendetis, si nobis querentibus atque ignorantibus formam iudicii dare nolueritis.

26. Item episcoporum epistola ad eundem [134 1Kb] :

»Domino et reuerentissimo [135 1Kb] pape Iohanni, episcopi Remorum dioceseos. Non sumus nescii [136 1Kb] , beatissime Pater, iam dudum oportuisse nos expetere  consulta sancte Romane ecclesie, pro ruina atque occasu sacerdotalis ordinis. Sed multitudine tyrannorum pressi, longitudine terrarum semoti, desideria nostra hactenus implere nequiuimus. Nunc itaque uestro examini non sine magno dolore perferimus nouum atque inusitatum crimen, Arnulfi Remorum archiepiscopi, qui, famosus apostata factus, locum Iude traditoris olim in ecclesia tenet; qui filius quondam ecclesie Laudunensis, cum episcopum suum dolo et fraude ceperit, ecclesiam eius peruaserit, ad cumulum sue dampnationis, Remensem, sibi creditam, cum clero et populo captiuauit, nec mouet eum nostra uocatio, uel potius saluberrima exhortatio [137 1Kb] , non archiepiscoporum conprouincialium multotiens repetita ammonitio, non canonice  facta coram Deo et angelis eius professio, non cirographi in conspectu ecclesie recitata descriptio, non numerosa sacramenta, miris excogitata consiliis. Stant suo uitio quam plures [138 1Kb] ecclesie pastoribus uiduate; pereunt innumerabiles populi sine sacerdotali benedictione et confirmatione; ipse factione tyrannica, diuina humanaque iura contempnens, tyrannidem exercet. Regibus nostris, a quibus tantam gloriam gratis consecutus est, interitum meditatur. Ergo tandem ad monstra perditissimi hominis expergefacti, iuimus in sententiam Domini dicentis: Si peccauerit in te frater tuus, uade et corripe eum inter te et ipsum solum. Si te audierit, lucratus eris fratrem tuum; si autem non te audierit, adhibe tecum adhuc unum uel duos, ut in ore testium [139 1Kb] duorum  uel trium stet omne uerbum. Quod si non audierit eos, dic ecclesie. Si autem et ecclesiam non audierit, sit tibi sicut ethnicus et publicanus . Adesto, Pater, ruenti ecclesie, et sententiam ex sacris canonibus promulgatam, uel potius ab ipsa ueritate prolatam, profer in reum. Sentiamus in uobis alterum Petrum defensorem et corroboratorem Christiane fidei; ferat sancta Romana ecclesia sententiam dampnationis in reum, quem uniuersalis dampnat ecclesia. Suffragetur nobis uestra auctoritas, et in huius apostate deiectione, et in eius qui domui Dei preesse possit archiepiscopi noua ordinatione, simulque inuocatis episcopis nostris fratribus necessaria promotione, ut sciamus et intelligamus cur inter ceteros apostolatum uestrum preferre debeamus.«

 27. His epistolis in media synodo recitatis, missionis earum tempus et relata legatio ab defensoribus Arnulfi perquirebatur. Et de primo quidem mensis undecimus repperiebatur; de altero autem nichil memoria dignum, sed legatos tantum scripta Romano pontifici porrexisse, primoque se blande acceptos esse, postea uero quam Heriberti comitis legati, equum corpore prestantem niueo colore insignem, cum aliis muneribus pontifici obtulerunt, se per triduum  ante ianuas palatii defatigatos, nec admissos, infecto negotio redisse. Astipulabantur etiam huic rationi Brunonis episcopi presentes clerici, qui se pro eius captione Romanum [140 1Kb] pontificem adisse dicebant; a quo maledicta in reos cum ex auctoritate apostolica expeterent, eius ministri summam solidorum decem dari censebant. Quibus derisis, eo quod si [141 1Kb] pecunia redimi posset, nec mille talenta moras inferrent, hoc tandem in responsis ab ipso pontifice acceperunt, ut is pro quo captus esset, bene illi prospiceret. Non ergo sedem apostolicam huic iudicio preiudicare. Bene quoque Africanos episcopos super hoc Romanorum tipo permotos fuisse, qui super hac re synodo 217 episcoporum tempore Zosimi pape inchoata et per tempora  Bonefacii distenta, tandemque sub Celestino consummata, quid de Romani episcopi potestate sentiri uellent, in eternis monimentis statuerunt. Quod concilium quoniam insigne est et beati Augustini presentia illustratum, et artificiosis consultationibus expolitum, uimque multiplicis argumenti huic synodo prebuit, ad plenum his gestis adnectere utile iudicauimus.

28. Multa super his Pater Arnulfus publice locutus est, multa cum sibi tantum assidentibus contulit; que ne forte minus suauitatis habeant ita sparsim posita ut sunt ab eo prolata, ea in unum colligere maluimus, ut continuata oratio plus utilitatis studioso lectori conferat. »Nos quidem, inquit, reuerentissimi [142 1Kb] Patres, Romanam ecclesiam propter  beati Petri memoriam semper honorandam decernimus, nec decretis Romanorum Pontificum obuiare contendimus; salua tamen auctoritate Niceni concilii, quod eadem Romana ecclesia semper uenerata est. Statuta etiam sacrorum canonum [143 1Kb] diuersis locis, diuersis temporibus, sed eodem Dei spiritu conditorum, in eternum ualere precipimus, ab omnibus seruanda censemus. Duo autem sunt que magnopere a nobis preuideri [144 1Kb] debent, id est [145 1Kb] si Romani pontificis silentium aut noua constitutio promulgatis legibus canonum uel decretis priorum preiudicare [146 1Kb] potest. Si enim silentium preiudicat, omnes leges, omnia priorum decreta, eo silente, silere necesse est. Si autem noua constitutio, quid  prosunt leges condite, cum ad unius arbitrium omnia dirigantur? uidetis quia, his duabus causis admissis, ecclesiarum Dei status periclitatur, et dum legibus leges querimus, nullas omnino leges habemus. Quid ergo? Num priuilegio Romani pontificis derogabimus? Minime; sed si Romanus episcopus is est quem scientia et uite meritum commendet, nec silentium nec noua constitutio metuenda sunt. Quod si uel ignorantia, uel metu, uel cupiditate abalienatur, uel conditio inuidiam facit, quod fere sub hec tempora uidimus, Rome tirannide preualente, tunc  multo minus idem silentium et noua constitutio formidanda sunt. Non enim is qui quolibet modo contra leges est, legibus preiudicare potest. Sed, o lugenda Roma! que nostris maioribus clara Patrum lumina protulisti, nostris temporibus monstrosas [147 1Kb] tenebras futuro seculo famosas offudisti! Olim accepimus claros Leones, magnos Gregorios. Quid dicam de Gelasio et Innocentio, qui omnem mundanam phylosophyam [148 1Kb] sua sapientia et eloquentia superant? Longa series eorum est, qui sua doctrina mundum repleuerunt. Eorum itaque dispositioni, qui uite merito et scientia cunctos mortales anteirent, recte uniuersalis ecclesia credita est; quamuis et in hac ipsa felicitate hoc priuilegium tibi ab Africanis episcopis contradictum sit, has credo quas  patimur miserias, magis quam tipum dominationis formidantibus. Nam quid sub hec tempora non uidimus! uidimus Iohannem, cognomento Octauianum, in uolutabro libidinum uersatum, etiam contra eum Ottonem, quem augustum creauerat, coniurasse; quo fugato, Leo neophytus [149 1Kb] in pontificem creatur. Sed Ottone cesare Roma discedente, Octauianus Romam redit, Leonem fugat, Iohannem diaconem naso, dextris digitis, ac lingua mutilat, multaque cede primorum in urbe debacchatus, in breui moritur. Cui Benedictum diaconem cognomento Gramaticum Romani substituunt; eum quoque Leo neophytus cum suo cesare non longe post aggreditur, obsidet, capit, deponit, perpetuoque exilio in Germaniam dirigit. Succedit Ottoni cesari cesar Otto,  nostra etate cunctos principes armis, consilio, ac scientia superans. Succedit Rome in pontificatu horrendum monstrum Bonefacius [150 1Kb] , cunctos mortales nequitia superans, etiam prioris pontificis sanguine cruentus; sed hic etiam fugatus atque in magna synodo dampnatus, post obitum diui Ottonis Romam redit, insignem uirum apostolicum Petrum, Papiensis ecclesie prius antistitem, data sacramentorum fide, ab arce Urbis deiicit, deponit, squalore carceris affectum perimit. Num talibus monstris hominum ignominia plenis, scientia diuinarum et humanarum rerum uacuis, innumeros sacerdotes Dei per orbem terrarum, scientia et uite merito conspicuos [151 1Kb] , subiici decretum est? Quid est hoc,  reuerentissimi Patres? uel quonam uitio fieri credendum est, ut caput ecclesiarum Dei, quod in sublime erectum, gloria et honore coronatum est, ita in infima deiectum, ignominia et dedecore deturpatum sit? Nostrum, nostrum est hoc peccatum, nostra impietas, qui querimus que nostra sunt, non que Iesu Christi. Si enim in quouis ad episcopatum electo, morum grauitas, uite meritum, diuinarum ac humanarum rerum scientia subtiliter inuestigantur, quid in eo qui omnium episcoporum magister uideri appetit, inuestigandum non est? Cur ergo in summa  sede sic infimus constituitur, ut etiam in clero nullum habere locum dignus inueniatur? Quid hunc, reuerendi Patres, in sublimi [152 1Kb] solio residentem ueste purpurea et aurea radiantem, quid hunc, inquam, esse censetis? Nimirum si caritate destituitur solaque scientia inflatur et extollitur, Antichristus est in templo Dei sedens, et se ostendens tamquam sit Deus. Si autem nec karitate fundatur, nec scientia erigitur, in templo Dei tamquam statua, tamquam idolum est, a quo responsa petere, marmora consulere est! Quo ergo consultum ibimus? Euangelium docet quendam in ficulnea ter fructum quesisse, et quia non reppererit, succidere uoluisse, sed ammonitum [153 1Kb] expectasse. Expectemus ergo primates nostros quoad possumus, atque interim  diuini uerbi pabula, ubinam repperiri ualeant, inuestigemus. Certe in Belgica et Germania que uicine nobis sunt, summos sacerdotes Dei [154 1Kb] religione admodum prestantes inueniri, in hoc sacro conuentu testes quidam sunt; proinde si regum dissidentium animositas non prohiberet, inde magis episcoporum iudicium petendum fore uideretur, quam ab ea urbe, que nunc emptoribus uenalis exposita, ad nummorum quantitatem iudicia trutinat. Quod si quispiam dixerit, secundum Gelasium, Romanam ecclesiam de tota ecclesia iudicare, ipsam ad nullius commeare iudicium, nec de eius umquam iudicio iudicari, is, inquam, qui hoc dixerit, eum nobis in ecclesia Romana constituat, de [155 1Kb] cuius iudicio iudicari non possit; quamquam hoc ipsum Africani  episcopi impossibile iudicant. Nisi forte, inquiunt, quisquam est qui credat, unicuilibet posse Dominum [156 1Kb] nostrum examinis inspirare iustitiam, et innumerabilibus [157 1Kb] congregatis in concilium sacerdotibus denegare. Sed cum hoc tempore Rome nullus pene sit, ut fama est, qui litteras didicerit, sine quibus, ut scriptum est, uix hostiarius efficitur, qua fronte aliquis eorum docere audebit quod minime didicit [158 1Kb] ? Ad comparationem quippe Romani pontificis, in-aliis sacerdotibus ignorantia utcumque tolerabilis est; in Romano autem, cui de fide, uita, moribus, disciplina sacerdotum deque uniuersali ecclesia catholica iudicandum est, intolerabilis uideri potest. Is enim est, ut quibusdam placet, qui secundum  Ezechielem prophetam moratur in gazophilatio, quod respicit uiam meridianam, et excubat in custodiis templi. Cur autem loco prior, scientia inferior, non equo animo ferat iudicium loco inferioris, scientia prioris? Certe ipse apostolorum princeps non abnuit iudicium, quamuis loco minoris, Pauli, scientia prioris, in facie sibi resistentis; quoniam non sana uidebatur doctrina magistri. Et Gregorius papa cum dicat: Si qua culpa in episcopis inuenitur, nescio quis apostolice sedi subiectus non sit; subinfert: Cum uero culpa non exigit,  omnes secundum rationem humilitatis pares sunt. Inuolutus ergo criminibus, sentiat preesse sibi Romanum pontificem, et qui nullis atrocioribus factis pregrauatur, intelligat parem, dignam se ac Romano pontifice in quolibet negotio laturus sententiam. Sed esto; ponamus nunc Rome esse Damasum; quid contra eius decretum actum est? Nempe si bene recordor, primum capitulum fuit, quod episcoporum et summorum negotiorum ecclesiasticorum cause semper ad sedem apostolicam sint referende. Utique relate sunt non solum ab episcopis, sed etiam a principe nostro serenissimo: liberaque potestas apostolice sedi data est, et uera inuestigandi, et cognoscendi, et diiudicandi, per temporum interualla nimis prolixa; nec prius ad causam accessimus,  quam desperatione iudicii eius protraheremur. Consultus est ergo Romanus episcopus ut oportuit, et de huius Arnulfi depositione, et de eius qui domui digne preesse possit [159 1Kb] substitutione. Sed cur nichil responderit, quorum interest ipsi uiderint; nos autem Sardicense concilium, quod priuilegio Romane ecclesie plurimum fauet, ita ad hanc causam inflectimus, ut quod de solo episcopo in qualibet prouincia relicto dicit, ad Romanum episcopum affectum esse credamus. Sic enim habetur, titulo 6: Osius episcopus dixit: Si contigerit in una prouincia, in qua fuerint plurimi episcopi, unum forte remanere episcopum, ille uero per negligentiam noluerit ordinare episcopum, et populi conuenerint episcopos uicine prouincie, debere illum prius conueniri episcopum qui  in eadem prouincia moratur, et ostendere quod populi petant sibi rectorem, et hoc iustum esse, ut et ipsi ueniant, et cum ipso ordinent episcopum. Quod si conuentus litteris tacuerit, et dissimulauerit, nichilque responderit, tunc satisfaciendum esse populis, ut ueniant ex uicinis prouinciis et ordinent episcopum. Iuxta huius sententie tenorem, ad petitionem populorum ab episcopis et principe conuentus est, ut sua auctoritate Arnulfus deponeretur, et alter substitueretur. Quia ergo conuentus litteris tacuit, et dissimulauit, et nichil respondit, nunc satisfaciendum esse populis censeo, ut episcopi qui ex uicinis prouinciis conuenerunt, et hunc Arnulfum, si depositione dignus est, deponant, et si forte qui domni Dei preesse possit repertus est, episcopum constituant.  Et quoniam Damasus episcoporum summa negotia metropolitanis discutere concedit, definitionem eorum sue potestati attribuit; Damaso quidem non resistimus, sed scriptum beati Gregorii in medium proferimus: Lator, inquit, presentium Nemesion ad nos ueniens, indicauit Paulum Deacline [160 1Kb] ciuitatis episcopum, inter alia mala in corporali crimine lapsum, a suis fuisse clericis accusatum, atque habita cognitione, ita, quod sine dolore dicere non possumus, claruisse, atque insuper postquam conuictus est, etiam  libellum eum, in quo ea de quibus accusatus fuerat, uera esse confessus est, obtulisse. Qua de re illo deposito, episcopali sententia, eius loco cum fraternitatis uestre consensu esse episcopum ordinatum.

»Ecce hic Paulus episcopus ignorante Gregorio deponitur, alter in loco eius substituitur; causa cum suis effectis per latorem apicum Gregorio significatur. Non in depositores Gregorius ulciscitur, sed in depositum ulterius seuit; ait enim post aliquanta: Qui si forte, quod non credimus, post depositionem suam inuerecunde ac mente peruersa aliquid de episcopatu loqui, atque rursus ad hoc qualibet aspirare presumptione temptauerit, fraternitatis uestre se contra improbitatem ipsius omnino uigor accendat, atque Dominici corporis et sanguinis communione  priuatum, in monasterio eum usque ad diem obitus sui ad agendam curet penitentiam retrudendum; quatinus perpetrati sceleris maculas dignis discat fletibus emundare, quas magis in interitu anime sue nequiter augere desiderat. Quomodo nunc decretum Eusebii pape seruatum est? Etenim paulo ante in tomo decretali lectum est: Oues ergo que pastori suo commisse fuerint, eum nec reprehendere, nisi a recta fide exorbitauerit, debent, nec ullatenus accusare possunt; quia facta pastorum ouis [161 1Kb] gladio ferienda non sunt, quamquam recte reprehendenda uideantur. Certe hic Paulus a suis ouibus, id est a suis clericis, reprehensus et accusatus est, non de fide sed de corporali crimine. In hac itaque decretorum uel canonum uarietate hoc obseruandum est, ut causarum  euentus finem accipiant iuxta [162 1Kb] equitatem, nullis animorum perturbationibus improuide admixtis. Et quoniam summi negotii discussionem et definitionem a metropolitano prime Iustiniane factam fuisse cognouimus, doceamus etiam nunc, quod episcopis etiam suorum metropolitanorum summa negotia discutere liceat. Scribit item Gregorius uniuersis episcopis concilii uizachii: Sicut, inquit, laudabile discretumque est, reuerentiam et honorem debitum exhibere prioribus, ita rectitudinis et Dei timoris est, si qua in eos correctionis indigent, nulla dissimulatione postponere; ne totum, quod absit, corpus incipiat morbus inuadere, si langor [163 1Kb] non fuerit curatus in capite. Ante multum siquidem temporis quedam ad nos de fratre nostro Clementio,  primate uestro, perlata sunt, que cor nostrum non modico merore transfigerent; sed prementibus diuersis tribulationibus, et maxime circumseuientibus hostibus, ea nobis non fuit spatium requirendi. Et quoniam ita sunt grauia, ut transire indiscussa nullo modo debeant, fraternitatem uestram his hortamur affatibus, ut cum omni sollicitudine ac uiuacitate, ueritatis indagare substantiam multis modis debeatur; et ut audita sunt, ultione canonica resecentur, aut falsa, et fratrisnostri innocentia diu sub nefande opinionis dilaceratione  non iaceat. Unde ne quis desidie tepor in requisitione sit, ammonemus [164 1Kb] ut non cuiusdam persone sit gratia, non fauor, non blandimenta, uel quodlibet aliud, quemquam uestrum uel ab his que nobis nuntiata sunt molliat, uel a tramite ueritatis excutiat; sed sacerdotaliter ad inuestigandam uos ueritatem propter Deum accingite. Nam si quis in hoc aut piger esse, aut neglegentem se presumpserit exhibere, dictis criminibus apud omnipotentem Dominum se nouerit esse participem, cuius zelo ad perscrutandas [165 1Kb] subtiliter nefandi causas facinoris non mouetur. Et hic profecto intelligimus, nullam personam peccantem esse, que iudicio uniuersalis ecclesie non subiaceat. Omnis enim criminaliter peccans, uelut, ita dicam, alteratus, et quasi legibus capite minor censetur.  Accusatur apud beatum [166 1Kb] Gregorium Lucillus Milite [167_68 1Kb]  ciuitatis episcopus, et ex epistolis cepiscoporum illata crimina uera esse cognoscit. Et ideo, inquit, quia tanti facinoris ultio nulla debet dilatione differri, fraternitas uestra tres uel quattuor de fratribus ac consacerdotibus sibi nostris adhibeat, ut ipsis quoque presentibus, predicta ac satisfacta ueritate, predictum Lucillum de episcopatus ordine, quem huius sceleris contagium maculauit, studeat sine ambiguitate deponere. Progreditur ultra, et in conscios criminum dignam Romano pontifice sententiam iaculatur: Quia uero, inquit, presbiteri uel diaconi quidam prodite iniquitatis fuisse conscii ac participes memorantur, sanctitas uestra subtili indagatione discutiat; et si ita reppererit, ab honoris sui et ipsos similiter  gradu deiiciat, et in monasteriis, ubi digne ualeant agere penitentiam, deputentur. Non adhuc satis est, quia scit dictum Iezechieli [169 1Kb] prophete: Fili hominis, perfode parietem ---»Sed quia, inquit, per hos multi huius labe peccati perhibentur esse conlapsi, cunctos qui rei [170 1Kb] esse claruerint, Dominici corporis ac sanguinis participatione priuare uos conuenit.« Ecce hic Gregorius non nutrit uitia, sed amputat. Quid est enim aliud de manifestis peccatis tacere, quam scelera nutrire? Sed esto; taceamus de his in quibus nemo se ledi conqueritur; quid acturi erimus, si armati duces genialis lecti nocturna furta deprehenderint? Si irati reges quemlibet nostrum maiestatis reum conuicerint? Quid, inquam, acturi erimus, si quodam colludio longis  ambagibus, proplexis cauillationibus se deludi senserint? Num eos iudicii formam Rome pecunia redempturos putatis, reumque sibi defuturum, quin auri et argenti montes Romanis [171 1Kb] offerat, si se redini pecunia speret? At si remota ab usu et consuetudine et spatio terrarum esse putatis que proponimus, sint uobis exempla e uicino petita. Egidius certe, Remorum archiepiscopus, quia Hilperici [172 1Kb]  regis amicitia usus fuisse conuictus est ad Childeberti regis sui infidelitatem, in urbe Mettensi a Galliarum episcopis depositus, apud Argentoratum, que nunc Strateburgis dicitur, perpetuo exilio dampnatus est; cui mox Romulfus, Lupi ducis filius, iam presbiter substituitur; nec magnus Gregorius, priuilegii Romane ecclesie acerrimus defensor, quicquam pro his aut contra hec dixisse repperitur. Ebo etiam, eiusdem Remensis ecclesie metropolitanus, ob crimen regie maiestatis apud Theodonisuillam [173 1Kb] a Galliarum episcopis deponitur, longeque post a Nicolao papa requisita et cognita eius depositio est, ac deinde a Sergio corroborata. Quid ergo? Num Damasi decreta dampnabimus? Minime. Sed in causis latentibus et in quibus ob magnitudinem  sui iusta prouocatio fit, ad uniuersale concilium uel ad Damasum recurremus, si tamen eum Rome commorari audierimus; quamuis etiam ad Damasum prouocatio Africanis inhibeatur conciliis, ut superius dictum et adhuc dicendum est. At in causis euidentibus et in quibus ad Romanum episcopum nulla prouocatio fit, prouincialibus uel conprouincialibus utemur conciliis. Quod etiam Antiocena sinodus uelle uidetur capitulo 14o: Si quis, inquit, episcopus de aliquibus causis criminalibus in iudicio episcoporum fuerit [174 1Kb] accusatus, contingat autem de ipsis episcopis prouintie qui conuenerunt, diuersas habere sententias, et alios quidem innocentem eum pronuntiare, alios reum: propter huiusmodi itaque controuersiam amputandam, placuit sancte synodo  metropolitanum episcopum alterius uicine prouincie aduocari et aliquantos cum eo episcopos alios; qui pariter residentes, quecumque fuerint, dirimant questionem, propter hoc, ut firmum sit iudicium, quod ab unius prouincie episcopis fuerit promulgatum. Quamuis et hoc concilium quod de priuata cepiscopi nostri causa agitur, uniuersale uideri debeat, utpote plurium prouinciarum iudicia continens. Et ne forte ad placitum loqui uideamur ueterumque sententias male interpretari, audite quid hinc sentiat Hincmarus Remorum archiepiscopus, et in lege Dei eruditissimus. Scribens enim ad Nicolaum papam ita inquit: Absit a nobis, ut priuilegium prime et summe sedis sancte Romane ecclesie pontificis pro sic [175 1Kb] paruipendamus, ut controuersias et iurgia tam  superioris quam etiam inferioris ordinis, que Niceni et ceteri sacrorum conciliorum canones, et Innocentii atque aliorum sancte Romane sedis pontificum decreta in synodis prouincialibus a metropolitanis precipiunt terminari, ad uestram summam auctoritatem fatigandam ducamus. At si forte de episcopis causa nota fuerit, unde certa et expressa in sacris regulis non habeamus iudicia, et ob id in prouinciali uel in  comprouinciali nequeat examine diffiniri, ad diuinum oraculum, id est [176 1Kb] ad apostolicam sedem, nobis inde est recurrendum. De prouocationibus autem idem Hincmarus eque nobiscum sentit, quod a suspectis iudicibus et minoris auctoritatis, ad maioris auctoritatis iudices legitima prouocatio sit; ab electis uero et ubi reus causa decidit, nullam omnino fieri posse, de quo et in Africano [177 1Kb] concilio ita legitur: UT AB ELECTIS IUDICIBUS PROuOCARE NON LICEAT. Si autem fuerit prouocatum, eligat, qui prouocauerit, iudices, et cum eo ille contra quem prouocauerit, et ab ipsis deinceps nulli liceat prouocare. Item in eisdem conciliis de eadem re. cap. 22: Quod si clerici ab episcopis prouocandum putauerint, non prouocent nisi ad Africana concilia, uel ad primates suarum prouinciarum, sicut  et de episcopis sepe constitutum est. Ad transmarina autem qui putauerint appellandum, a nullo in terra Africa [178 1Kb] in communione suscipiantur. Nimirum per transmarina Romanam ecclesiam uolentes intellegi, causam ubi orta est debere determinari, Africani episcopi confirmauerunt. uideat autem qui potest, quod non sine quodam scrupulo paulo ante lectum est: Ut nostis, inquit Damasus, sinodum sine eius---id est [179 1Kb] romane sedis---auctoritate fieri non est catholicum. Quid ergo, si barbarorum gladiis circumseuientibus, licentia commeandi Romam intercludatur? uel si Roma barbaro cuilibet seruiens, motu libidinis eius in aliquod regnum efferatur? num interim aut nulla concilia erunt, aut orbis terrarum episcopi ad suorum regum dampua uel interitus  ab hostibus disponendarum rerum consilia et concilia exspectabunt? Et certe Nicenus canon, qui, ipsa Romana ecclesia teste, omnia concilia, omnia decreta eminentia sui exuperat, bis in anno concilia debere fieri dicit, nichilque inde ad Romani episcopi auctoritatem spectare prescribit. Sed insuper eius priuilegio, sicut Africana synodus interpretatur, multum derogat. Et de priuatis quidem causis in prouinciali synodo, de communibus autem in generali concilio, eadem Africana synodus iudicandum prescribit capitulo nono concilii Mileuitani. At nos, controuersiarum lite depulsa, Romanam quidem ecclesiam ob memoriam apostolorum principis, ita ut a maioribus nostris accepimus, quoad possumus,  amplius quam Afri colamus; et seu se digna seu indigna prolatura sit, si status regnorum patitur, ab ea responsa petamus; sicut etiam pro causa Arnulfi factum esse constat. Si in expetendis uel uitandis iustam uel iniustam iudicii promulgauerit formam, in altero pax ecclesiarum et unitas conseruabitur, in altero uocem Apostoli audiemus dicentis: Quicumque uobis annuntiauerit preter quod accepistis, anathema sit, licet angelum de celo esse se fingat!  Porro si tacebit ut nunc, consulte leges uoce conditorum loquentur. Sed o infelicia  tempora, quibus patrocinio tante frustramur ecclesie! Ad quam deinceps urbium confugiemus, cum omnium gentium dominam humanis ac diuinis destitutam subsidiis uideamus? Ut enim planius dicamus palamque fateamur, post imperii occasum hec urbs Alexandrinam ecclesiam perdidit, Antiocenam amisit, et ut de Africa taceamus atque Asia, ipsa iam Europa discedit. Nam Constantinopolitana ecclesia se subduxit, interiora Hispanie eiusiudicia nesciunt. Fit ergo discessio, secundum Apostolum, non solummodo gentium, sed etiam ecclesiarum . Quoniam cuius ministri Gallias occupauerunt, nosque totis uiribus premunt, Antichristus instare uidetur, et ut idem Apostolus ait: Iam misterium iniquitatis operatur, tantum, ut qui nunc tenet, teneat  donec de medio fiat, ut ille perditionis filius reueletur, homo peccati, qui aduersatur et extollitur supra Dei nomen Deique culturam . Quod iam in aperto fit, et Romana potentia conquassata, religione profligata, nomen Dei frequentibus periuriis impune humilietur; ipsius diuine religionis cultus, etiam a summis sacerdotibus contempnatur [180 1Kb] . Ipsa insuper Roma iam pene sola a se ipsa discedit, dum neque sibi, neque aliis consulit. Proinde si placet caritati uestre quia Pelagium patriarcham a duodecim episcopis auditum esse scimus, ut beatus Augustinus in libro quodam [181 1Kb] contra eundem Pelagium scribit; quoniamque Romana ecclesia a nobis consulta, nullam iudicii formam promulgauit; ex sacris legibus capitula proferantur, et a quot  episcopis episcopus in crimine detentus audiri debeat, et qui cause sue dicende adesse noluerint, quam sententiam excipiat.« Itaque, iubente sinodo, he sententie recitate sunt:

29 [182 1Kb] . Ex concilio Cartaginis titulo 10: Felix episcopus dixit: »Suggero, secundum statuta ueterum conciliorum, ut si quis episcopus, quod non optamus, in reatum aliquem incurrerit, et fuerit ei nimia necessitas non posse plurimos congregare, ne in crimine remaneat, a duodecim episcopis, et presbiter a sex episcopis cum proprio suo episcopo audiatur, et diaconus a tribus.«

Ex concilio Cartaginis, capitulo 7: Aurelius episcopus dixit: »Quisquis episcoporum accusatur, ad primatum [183 1Kb] prouincie ipsius causam deferat accusator; nec a communione suspendatur cui crimen intenditur, nisi ad causam suam dicendam  electorum iudicum [184 1Kb] , die statuta, litteris euocatus minime occurrerit; hoc est infra spacium mensis ex ea die qua eum litteras accepisse constiterit. Quod si aliquis ueras necessitatis causas probauerit, quibus eum occurrere non potuisse manifestum sit, cause sue dicende inter alterum mensem integram habeat facultatem; uerum tandiu post mensem secundum non communicet, donec purgetur. Si autem ad concilium uniuersale anniuersarium occurrere noluerit, ut uel ibi causa eius terminetur, ipse in se dampnationis sententiam dixisse iudicetur; tempore sane quo non communicat, nec in sua ecclesia uel parochia communicet.« De contemptu [185 1Kb] iudicii ex epistola pape Bonefacii: Probat uera esse  illa que aduersum se dicta sunt, qui ad ea confutanda adesse minime uult; et nullus dubitat, quod ita iudicium nocens subterfugit, quemadmodum, ut absoluatur, qui est innocens querit. Sed astuta cauillatio eorum, qui uersutis agendum credunt esse consiliis, nunquam innocentie nomen accipiet. Confitetur enim de omnibus quisquis subterfugere iudicium dilationibus putat; ueniet tamen aliquando ille qui talis perhibetur in medium, nec prodest illi tociens latuisse, tociens subterfugisse, quem sui actus et commissa quocumque fugerit, ea que obiiciuntur illi si uera sunt crimina persecuntur; ut si adesse uoluerit presens, si confidit, ad obiecta respondeat; quod si adesse neglexerit, dilationem sententie de absentia non lucretur. Nam manifestum est confiteri eum de crimine, qui indulto et tociens delegato iudicio, purgandi se occasione non utitur. Nihil enim interest, utrum in presenti examine omnia que dicta sunt comprobentur, cum ipsa quoque  pro confessione procurata tociens constet absentia.

30. His omnibus pertractatis, ab defensoribus Arnulfi uenia postulatur, et quod eius negotia minus caute prius inquisierint, et quod concilium longis dilationibus defatigauerint. Deinde adiungunt, non se controuersiarum genere adductos ad studium defensionis accessisse, sed episcoporum anathema sibi necessitatem dicendi imposuisse. Episcopi uero et qui contra Arnulfum stetisse uidebantur, equo animo se obiecta accepisse dicebant; sibi quoque placere, quod iudicium posse fieri iam in commune legitimum putaretur, nichilque aliud superesse quam ut ipse Arnulfus in medium deduceretur, et de qualitate sui facti iuxta quod uellet responderet. Itaque,  iubente sinodo, in episcoporum ordine consedit. Cui Pater Arnulfus circa cum regis beneficia, itemque ipsius in regem maleficia, miti [186 1Kb] alloquio commemorat. Negat ille se quicquam contra regis salutem egisse, sed pro fide [187 1Kb] ad eum conseruata cum clero et populo se in propria urbe ab hostibus captum fuisse; nichilque solatii proinde a rege tulisse, sed insuper maleficia pro beneficiis recompensata sibi esse. Opponit Pater Arnulfus presentem presbiterum, qui urbis portas, acceptis a manu eius clauibus, iussu ipsius affirmabat se hostibus aperuisse. Ille respondet [188 1Kb] , presbiterum longe meditata dicere, falsaque pro ueris narrare, suamque innocentiam eius fictis criminationibus haberi suspectam non debere. Cui econtra presbiter ingerebat, quod  se ad accusandum nemo impulerit; quod locus fuge sibi patuerit, quod sibi semper fidissimus fuerit, nichilque aliud in accusandi causa se habere, quam ut crimine proditionis liberaretur, qui eius imperio paruisset; et si quid in ueri confessione sinodus dubitet, uel suo uitio adscribat, sinodi decretis se subiacere pollicebatur; tantum ecclesiastice communioni restitueretur. Ad hec Arnulfus teneri se ab hostibus [189 1Kb] conquerebatur, nec aliquando se uidisse episcopum sic attractatum, ideoque se respondere nescire. Neque uero sibi relictos esse suos  monachos, suos clericos, suos abbates, quibus que uellet precipere posset: quod [190 1Kb] dictum insulsi hominis esse putabatur. »Et quidnam, inquit Pater Arnulfus, iis [191 1Kb] precipiendum est? Num ut te a culpis eximant? [192 1Kb] Equidem [193 1Kb] si pro testimonio ferendo dicis, en tui episcopi, qui te frequenter pro temetipso, ut ad sinodum uenires, ortati sunt, en tui abbates, tuusque clerus cum sibi prelatis! Ilis omnibus datur licentia te defendendi, non solum uoluntaria, uerum necessitate imposita.« Ad hec ille ad priora relabebatur; non se uidisse episcopum sic attractatum dicens, nec ita se habitum scire respondere. Doctum etiam hominem inter tot sapientes, insipientem uideri posse. »Cur ergo,« inquit episcopus Guido, »secundum tua uota habitus,  tociensque ab episcopis et domino tuo rege uocatus, respondere noluisti?« Et ille: »Delatus ad regem eram, et ideo quo uocabar ire non audebam.---Non ita est,« inquit Guido episcopus; »sed cum te in uicinia [194 1Kb] Laudunensis urbis apud Cauinionem conuenissem, coram fidelibus testibus, clericis ac laicis, tertio te ad fratrum tuorum conuentum inuitaui, sub obtestatione diuini nominis, ex canonum auctoritate, et societate omnium fidelium; ad dominorum quoque tuorum presentiam ire monui, per fidelitatem quam eis promiseras, per omnia sacramenta que ipsis prebueras. Unde periurum te esse negare non potes, per cirographum, cui subscripsisti ac omnes nos subscribere fecisti. Sed cum tu responderes, non posse te ire sine ductoribus Oddone  et Heriberto, eo quod uim tibi inferri timeres, fratrem meum Gualterium obsidem tibi obtuli, me et patrem meum, comitem Gualterium, itineris ductores pollicitus sum, ut sine periculo uite, membrorum, captionis, ad tua redires. Idem quoque in eodem momento sacramento firmare propria manu presto fui. Cumque te a Karolo captum esse pretenderes, eique sacramenta et obsides prebuisse, ideoque sine eius licentia ire non posse, percontabur a te, quinam obsides pluris tibi uidereatur; utrum Richardus frater tuus, Bruno episcopus consobrinus tuus, eiusque sororis filius, in regum potestate constituti; an milites tui Sehardus et Raynoldus [195 1Kb] , qui datis pro se pueris abire permissi sunt, quorumque  beneficia simulatis captiuatoribus tuis attribuisti, palam faciens, quanta in dante et accipiente obsidum diligentia fuerit. Quodnam etiam tibi sacramentum potius seruandum foret, requirebam; scilicet quod regi et domino tuo sponte dederas, aut quod hosti armato inuitus dare debueras? Tria autem erant sacramenta, que nulla arte, nullo ingenio effugere poteras: primum quo te obligasti, ut pro nullo a te facto uel faciendo sacramento a fidelitate dominorum nostrorum recederes; secundum ut si ab hostibus interceptus esses, sicut tunc simulabas,  mox ut locus fuge tibi pateret, ad dominos tuos redire per rectam fidem non differres, idque in presenti facere monebam, cum tecum pauci essent, ego autem obtimorum [196 1Kb] militum copias haberem. De tertio uero quid dicam, cum tam multiplicis periurii reus sis, quot [197 1Kb] esse periuros facis? Omnes enim ciues tui ac milites te iubente iurauerunt, ut si aliquando ab hostibus capereris, uel si ipse tua sponte a regis fidelitate deficeres, regi se fidem seruaturos, urbemque et castra sub eorum iure retenturos. Econtra cum tu a fidelitate regis defeceris, contra omnes mortales tibi sacramenta prehere iussisti, domino tuo regi portas ciuitatis obstruxisti, Karolo quotiens sibi libuit aperuisti, nec ad professionem tui cirographi respicere uoluisti, cum inimicis dominorum  tuorum consilium et auxilium, secundum scire tuum et posse, subministrares. Numquid et hec negare contendes?« Addebat etiam de pactis et constitutis in uulgari lingua cum eodem habitis, quibus episcopos a sua subiectione quasi emancipauerat, si a cirographi conditionibus declinasset, seque id ex sua ac reliquorum episcoporum persona iam dudum apud Cauinionem effecisse. Ad hec ille de non seruatis cirographi et sacramentorum conditionibus erubescebat; quibus tamen poterat modis hec eadem attenuebat. Petebant ergo episcopi ut aliquis familiarium eius testis horum admitteretur, cuius conscientiam uereretur. Admittitur ergo Raynerius [198 1Kb] , secretorum ipsius per omnia conscius, et qui eum inter alia periuria etiam contra se ac suam  uxorem et filium publice periurum protestabatur. Cui cum a sacro conuentu diceretur, que Arnulfus de regis infidelitate denegaret, tali eum sermone aggressus [199 1Kb] est: »Cur omnem populum tuo errore perdis? Nescis que ante urbis traditionem iuxta fluuium Axonam mihi retuleris? Et ut omnium melius recorderis, nescis te Ludouici amorem, filii Karoli, omnibus pretulisse mortalibus, et si tibi placere uellem, ut de eius salute cogitarem? uade ergo, et scelera tua episcopis confitere, ut quia corpus perdidisti, saltim animam per penitentiam salues, et populum qui de tuis criminibus adhuc dubitat, ab hoc errore absoluas. Quod si nolueris, coram episcopis coramque omni multitudine que pro foribus adstat, peccata tua, que adhuc dubia sunt, manifesta  faciam, et scelera tua, que in nulla opinione populi sunt, in medium proferam, ut omnes sciant et intellegant quid de te sentire debeant. Et ut uerbis meis fides in eternum habeatur, postquam perorauero, mea dextera ita esse sacramento firmabo, meumque uernaculum episcopis tradam, qui per ignitos uomeres incedens, Deum de te iudicare manifestis declaret indiciis!« Ad hec abbatum quidam dicebant debere dari Arnulfo [200 1Kb] secessum deliberandi cum quibus uellet, ut consultius pro se  respondere ualeret. Quibus Pater Arnulfus: »Quis, inquit, prohibet? Surgat, et quoscumque delegerit, suis consultationibus adhibeat.« Surgens itaque ad cripte secretiorem partem, hostiis [201 1Kb] diligenter obseratis, uenerabiles deduxit episcopos, Siguinum Senonensem, Arnulfum Aurelianensem, Brunonem Linguonensem, Gotesmannum Ambianensem.

31. In horum absentia, multa ex canonum capitulis in sinodo prolata sunt, multa inter assidentes collata, utpote omnium ignaros que in abditis agerentur, non tamen nescios, imperatricis Thenphanu ac hostium regis colloquia, contra ipsius regis uoluntatem et utilitatem Arnulfum expetisse, suorumque militum copias sub signis Karoli contra eundem regem in acie constituisse, et insuper criminis regie  maiestatis reum esse. Ita quoque uariis sacramentorum generibus implicitum uideri, ut a nemine sacerdotum tot periuriis obuoluto, episcopale ministerium ullis legibus ualeret impleri. Ad has autem causas he sententie quasi e uicino respicientes reperiebantur:

32. [202 1Kb] Ex concilio Toletano, capitulo 30: Confitemini hostium sacerdotes, preter eos qui a regia potestate licentiam acceperunt, a quolibet mandatum agentes extraneum, occulte accipere uel dirigere non presumant. Qui autem deprehenditur aut conuincitur, denuntiatus principi, apud concilium condigna animaduersione multabitur. Item ex eodem titulo 75:

33. Post instituta quedam ecclesiastici ordinis uel decreta, que ad quorundam pertinent disciplinam, postrema nobis [203 1Kb] cunctis sacerdotibus sententia est  pro robore nostrorum regum et stabilitate gentis Gothorum pontificale ultimum sub Deo iudice ferre decretum. Multarum quippe gentium, ut fama est, tanta extat perfidia animorum, ut fidem sacramento promissam regibus suis obseruare contempnant, et ore simulent iuramenti professionem, dum retineant mente perfidie impietatem. Iurant enim regibus suis, et fidem quam pollicentur preuaricant; nec metuunt uolumen illud iudicii Dei, per quod inducitur maledictio, multaque penarum comminatio super eos qui iurant in nomine Dei mendaciter. Que igitur spes talibus populis contra hostes laborantibus erit? Que fides ultra cum aliis gentibus in pace credenda [aliter quod fedus [204 1Kb] ] post fedus non uiolandum? Que in hostibus iura ista permanebunt sponsione, quando nec ipsis propriis regibus iuratam fidem conseruant? Quis enim adeo furiosus est, qui caput suum manu sua propria ceseset? Illi, ut notum est, inmemores salutis sue, propria manu seipsos interimunt, in semetipsos, suosque reges, proprias  conuertendo uires. Et dum Dominus dicat: Nolite tangere christos meos!  et Dauid: Quis, inquit, extendit manum suam in christum Domini, ei innocens erit?  illis nec uitare metus est periurium, nec regibus inferre exitium. Hostibus quippe fides pacti datur, nec uiolatur. Quod si in bello fides uigeat, quanto magis in suis seruanda est? Sacrilegium quippe est, si uioletur a gentibus regum suorum promissa fides, quia non solum in eis fit pacti transgressio, sed et in Deum quidem, in cuius nomine pollicetur ipsa promissio. Inde est quod multa regna terrarum celestis iracundia ita permutauit, ut pro impietate fidei et morum, alter [205 1Kb] ab  altero solueretur. Unde et nos cauere oportet casum huiusmodi gentium, ne similiter plaga feriamur precipiti, et pena puniamur crudeli. Si enim Deus angelis in se preuaricantibus non pepercit, qui per inobedientiam celeste habitaculum perdiderunt, unde et per Esaiam dicit: Inebriatus est gladius meus in celo , quanto magis nos nostre salutis interitum timere debemus, ne per infidelitatem eodem seuiente gladio pereamus? Quod si diuinam iracundiam uitare uolumus, et seueritatem eius ad clementiam prouocare cupimus, seruemus erga Deum religionis cultum atque timorem, custodiamus erga principes nostros pollicitam fidem atque sponsionem. Non sit in nobis, ut in quibusdam gentibus, infidelitatis subtilitas impia, non subdole mentis perfidia, non periurii nefas et coniurationum nefanda molimina; nullus apud nos presumptione regnum arripiat, nullus excitet mutuas seditiones ciuium, nemo meditetur interitus regum; sed, defuncto in pace principe, primatus gentis cum sacerdotibus successorem  regni consilio communi constituant, ut dum unitatis [206 1Kb] concordia a nobis retinetur, nullum patrie gentisque discidium per uim ambitionis moueatur. Quod si hec admonitio mentes nostras non corrigit et ad salutem communem cor nostrum nequaquam perducit, audite sententiam nostram. Quicumque igitur a nobis uel totius Hispanie [207 1Kb] populis qualibet coniuratione uel studio sacramentum fidei sue, quod pro patrie salute gentisque Gothorum statu, uel conseruatione regie salutis, pollicitus est, temerauerit, aut regem nece attractauerit [208 1Kb] , aut potestate regni exuerit, aut presumptione tirannica regni fastigium usurpauerit, anathema sit in conspectu Dei patris et angelorum, atque ab ecclesia catholica, quam periurio profanauerit, efficiatur extraneus, et ab omni cetu Christianorum alienus, cum omnibus impietatis sue sociis; quia oportet ut una pena teneat obnoxios, quos similis error inuenerit inplicatos. Quod iterum secundo replicamus, dicentes:  Quicumque amodo ex nobis uel cunctis Hispanie [209 1Kb] populis quolibet tractatu uel studio sacramentum fidei sue, quod pro patrie salute gentisque Gothorum statu, uel conseruatione regie salutis, pollicitus est, uiolauerit, aut regem nece attractauerit, aut potestate regni exuerit, aut presumptione tyrannica regni fastigium usurpauerit, anathema in conspectu Christi et apostolorum eius sit, atque ab ecclesia catholica, quam periurio profanauerit, efficiatur extraneus, et ab omni consortio Christianorum alienus et dampnatus in futuro Dei iudicio habeatur, cum comparticibus suis; quia dignum est ut qui talibus suciantur, ipsi etiam dampnationis eorum participatione obnoxii teneantur. Hoc etiam tertio adclamamus dicentes: Quicumque amodo ex nobis uel cunctis Hispanie [210 1Kb] populis qualibet meditatione uel studio sacramentum fidei sue, quod pro patrie salute gentisque Gothorum statu, uel incolumitate regie potestatis, pollicitus est, uiolauerit, aut regem nece  attractauerit, aut potestate regni exuerit, aut presumptione tyrannica regni fastigium usurpauerit, anathema sit in conspectu Spiritus sancti et martyrum Christi, atque ab ecclesia catholica, quam periurio profanauerit, efficiatur extraneus, et ab omni communione Christianorum alienus, nec partem habeat iustorum; sed cum diabolo et angelis eius eternis suppliciis condempnetur, una cum eis qui eadem coniuratione nituntur; ut par pena perditionis constringat quos in perniciem praua societas copulat. Et ideo, si placet omnibus qui adestis, hoc tertio reiterata sententia uestre uocis consensu confirmate [211 1Kb] ! Ab uniuerso clero uel populo dictum est: »Qui  contra hanc [212 1Kb] uestram definitionem presumpserint, anathema maranatha, hoc est perditio in aduentu Domini sint, et cum Iuda Scarioth partem habeant, et ipsi et socii eorum. Amen.« Quapropter nos ipsi et sacerdotes omnes ecclesiam Christi ac populum admonemus, ut hec tremenda et totiens reiterata sententia, nullum ex nobis presenti atque eterno condempnet iudicio. Sed fidem promissam erga gloriosissimum dominum nostrum Sisenendum regem custodientes, ac sincera illi deuotione famulantes, non solum diuine pietatis in nobis clementiam prouocemus, sed etiam gratiam antefati principis percipere mereamur.---Item ex concilio Agathensi [213 1Kb] , titulo 50:

34. Si episcopus presbyter aut diaconus capitale crimen commiserint, aut cartam falsauerint, aut testimonium falsum dixerint, ab officii honore depositi, in monasterium retrudantur, et ibi tantummodo quandiu uixerint laicam communionem  accipiant. Item ex concilio Toletano sexto, capitulo 12:

35. Prauarum audacia mentium sepe malicia cogitationum aut causa culparum refugium appetit hostium. Unde quisquis patrator causarum extit rit talium, uirtutem potens defendere aduersariorum, et patrie uel genti sue detrimenta intulerit rerum, in potestatem regis ac gentis reductus, excommunicatus et retrusus, longinquioris penetentie legibus subdatur. Quod si ipse mali sui prius reminiscens, ad ecclesiam fecerit confugium, intercessu sacerdotum et reuerentia loci, regia in eis pietas reseruetur, comitante iustitia. Item ex eodem concilio [214 1Kb] , titulo 17:

36. [215 1Kb] Quamuis in concilio anteriori, quod anno primo gloriosi principis nostri habitum est, de huiusmodi re fuerit promulgata sententia, tamen placet iterare quod conuenit custodiri. Itaque regis uita constante, nullus sibi aliquo opere, uel deliberatione, cuiuscumque dignitatis laicus, seu gradu  episcopi, aut presbyteri, aut diaconi consecratus, ceterisque clericatus officiis deditus, futurum regem prouideat, contra uiuentis regis utilitatem et procul dubio uoluntatem, nullo blandimento uel suasione pro eadem spe aut alios in se trahat, aut ipse in alium adquiescat. Iniquum enim et ualde execrabile Christianis debet haberi, futuri temporis inlicitis prospicere et uite sue ignaris uentura disponere. Quod si quisque iam talia iniqua deliberatione cum quocumque est meditatus, hoc sibi nouerit esse sacerdotali moderatione concessum, si ueniabiliter poscit, ut hoc sine mora presentis principis auribus studeat publicare. Si autem retineat, et deliberationis sue machinamenta noluerit dicere, pessimo plectatur anathemate. Item ex eodem concilio, titulo 18:

37. Iam quidem in antecedenti uniuersali sinodo saluti nostrorum principum constat esse consultum; sed libet iterare bene sancita, et digna auctoritate  munire salubriter ordinata. Ideoque testamur coram Deo et omni ordine angelorum, coram prophetarum atque apostolorum uel omni martyrum choro, coram omni ecclesia catholica et Christianorum cetu, ut nemo intendat interitum regis, nemo uitam principis attractet, nemo eum regni gubernacalis priuet, nemo tyrannica presumptione apicem regni usurpet, nemo quolibet machmamento in eius aduersitate sibi coniuratorum manum adsociet. Quod si quippiam horum quisquam nostrorum temerare [216 1Kb] presumptor extiterit, anathemate diuino perculsus, absque ullo remedii loco habeatur condempnatus eterno iudicio. Is autem qui eius sedem fuerit adsecutus,  si uult tanto expiari piaculo, quasi proprii patris eius ulciscatur interitum. Item ex concilio Toletano, era 684:

38. Non parum proficit ad emendationem multorum, si ea que constituta sunt per fraternam conlationem [217 1Kb] ad memoriam reducantur, si illa etiam adiiciantur, que aut deesse uidentur, aut omnino constituenda conpetenter existimantur. Quis enim nesciat quanta sint hactenus [218 1Kb] per tirannos et refugas transferendo se in externas partes inlicite perpetrata, et quam nefanda eorum superbia iugiter frequentata; que et patrie diminutionem afferrent, et exercitui Gothorum indesinentem laborem inponerent? Quod si quidem laicorum insania fuisset factum, tolerandum nobis forsitan aliquotiens uideretur. Illud tamen est uehementius stupendum, quod peius est, quia tanti ex religionis proposito in hac interdum presumptione precipites efferuntur, ut non ad leuem confusionem nostram pertineat, si res ullatenus inulta remancat, quam et mundana lege et ecclesiastica  conuenit instanter disciplina corrigere. Ideoque placuit nunc concordi sententia definire, ut quisquis in ordine clericatus a maximo gradu usque ad minimum constitutus, in aliene gentis regionem se quacumque occasione transduxerit [219 1Kb] ut exinde superbiendo, uel reditum suum uel quodlibet aliud uideatur expetere, siue etiam quod gentem Gothorum, uel patriam aut regnum specialiter sub hac occasione possit nocere, uel fieri disposuerit, uel aliquatenus fecerit. Sed et quicumque talibus conscius repperitur, eisque uel consilium uel opem administrare cognoscitur, qualiter aut ad gentem alienam fugam appeterent, aut in malis que ceperant [220 1Kb] perdurarent, seu quamcumque lesionem genti Gothorum uel patrie aut principi post fugam inferrent, atque in eadem prauitate perseuerarent, quisquis hoc fecisse dinoscitur, iste ita indubitanter omni honoris sui gradu priuetur, ut locum eius in quo ministrauerat, alter continuo perpetim regendum  accipiat. Ipse uero transgressor sub penitentia constitutus, si reminiscens mali quod fecerat, usque in diem mortis sue si rectissime penituerit, in solo tantum fine communio ei prestanda est; ita ut antequam finis eius tempus adueniat, si quispiam sacerdotum etiam ordinante principe ei communicare consenserit, particeps criminis illius effectus, anathema fiat in perpetuum, ac simili cum eo cui communicauerit sententia condempnetur, quoniam potestati [221 1Kb] principis nullus sacerdotum in hoc prebere debet assensum; unde uel periurium uideatur incurrere, uel quod absit, si quicumque catholice fidei preuaricator princeps surrexerit, sacerdos nullatenus uel fauore principis uel terrore a recte [222 1Kb] credulitatis lumine ad tenebras cogatur reuerti. Sic enim nec super adnexa capitula uel imperiis principum uel terroribus opportebit umquam euacuari [223 1Kb] . Quia nouimus, omnes pene Hispanie sacerdotes omnesque seniores uel iudices, ac ceteros  homines officii palatini iurasse; atque ita nunc legibus [224 1Kb] decretum fuisse, ut nullus refuga uel perfidus, qui contra gentem Gothorum, uel patriam seu regem agere, aut in alterius gentis societatem se transducere repperitur, integritate rerum suarum nullatenus reformetur, nisi forsitan princeps humanitatis aliquid personis talibus impertire uoluerit; cui tamen non amplius quam uicesimam partem rerum ei qui perfidus extitit, de rebus unde rex elegerit, tribuendi potestatem habebit. Sed quia plerosque clericos instantis leuitatis interdum prauitas ita eleuat, ut pretermissa sui ordinis grauitate ac polliciti sacramenti immemores, constante principe cui  fidem seruare promiserant, in alterius erectionem temeraria leuitate consentiant, abrogari decet hanc omnino licentiam et a nostro consortio penitus extirpari; ita ut, si quicumque laicorum quando quidem intra fines patrie Gothorum superbiens, regni apicem sumere fortasse temptauerit, eique clericorum quilibet adiutorium uel fauorem prestiterit, atque hunc qui superbire uidetur ad eandem regni ambitionem preualente delicto peruidere-contigerit, ex eodem [225 1Kb] quidem die uel tempore eundem episcopum uel cuiuslibet ordinis clericum excommunicatum manere perpetim oportebit, quo tali se scelere implicauit. Tamen si propter improbitatem principis, cui inique consensit, non potuerit instantia sacerdotum a communione suspendi, saltem si superstitem post eiusdem regis obitum tempus inuenerit, superiori anathematis correptioni subiaceat. Et quicumque illi preter in ultimo [226 1Kb] uite sue fine, si tamen eum legitime penitere probauerit,  communionis gratiam consenserit impendendam, nobis interim ratio persuasit, sinodali super hoc constitutione decernere ut quicumque etiam laicorum interdictis capitulis, hoc est in aduersitatem gentis aut patrie uel regie potestatis, in externas partes se conferendo uel talibus opem prebendo noxius fuerit ultra repertus, non solum, ut dictum est, omni rerum suarum proprietate priuetur, sed et perpetua excommunicatione dampnatus, numquam illi nisi ultimo mortis sue tempore communio tribuatur; excepto, si communionis eius remedium, uel eorum de quibus supra taxauimus imploratione sacerdotum, apud principem fuerit inpetratum. Nam si in derogationem aut contumeliam principis repperiatur aliquis nequiter loqui, aut in necem regis seu direptionem intendere uel consensum prebere, nos quidem huiuscemodi excommunicatione dignum censemus. Utrum tamen sit [227 1Kb] illi quandoque communicandum, pietate [228 1Kb] principis decernendum relinquimus; cuius procul  dubio potestatis est, subiectorum culpas misericordie iudiciique sententia temperare. Contestamur autem clementissimos principes, et per ineffabile diuini nominis sacramentum obtestantes unanimiter obsecramus, ne quandocumque absque iusta ubi necesse fuerit imploratione sacerdotali, excommunicationis huius sententiam a perfidis clericis uel laicis ad externas partes se transferentibus uel consensum prebentibus quacumque temeritate suspendant. Nam hoc magis utilitatibus uidetur ferre consultum, ut constitutionis nostre forma seruetur. Et ut execrandum anathema fiat, et uelut preuaricator catholice fidei semper ad Dominum reus existat, quicumque regum deinceps canonis huius censuram in quocumque crediderit uel permiserit uiolandum. Item ex concilio Toletano, era [229 1Kb] 668:

39. Frequentium [230 1Kb] molestiarum nocens impulsus, contempni quidem magnitudine dicentis poterit grauitatis; sed quia honesta sollicitudo cohibere  properat, quod frequentata usitatio uitare non curat, ideo cum et quorundam paternorum sanctionibus decretorum, et institutionibus sit legalibus cautum, ne contra salutem principum gentisque aut patrie quisquam meditari conetur aduersum, hoc unum specialiter nunc depromitur obseruandum, ut si quis religiosorum, ab episcopo usque ad extremum ordinis clericorum siue monachorum, generalia iuramenta in salutem regiam gentisque aut patrie data repperiatur uiolasse uoluntate profana, mox propria dignitate priuatus, et loco et honore habeatur exclusus.

 40. Hec et huiusmodi dum sibi quisque uel alteri replicat, episcopi qui in sinodo residebant, ab eis [231 1Kb] conuocantur episcopis qui Arnulfum ad remotiora comitati fuerant. Qui cum [232 1Kb] conuenissent, causam sui aduentus non sine lacrimis et multo gemitu didicerunt. Erat autem Arnulfi causa Apiarii presbiteri cause consimilis; de quo sicut Africani episcopi Celestino pape Romano retulerunt, ita et hic de Arnulfo episcopi episcopis in hunc modum referre uisi sunt: »Tergiuersationes Arnulfi, quibus nefandas turpitudines occulere conabatur, Deus iudex iustus et fortis et longanimis magno compendio resecauit. Tetriore quippe ac putridiore obstinatione compressa, qua tantum liuidum cenum impudentia negationis uolebat obruere, Deo nostro  eius conscientiam coartante, et occulta, que in illius corde tanquam in uolutabro criminum iam damnabat, etiam hominibus publicante, repente in confessione cunctorum obiectorum flagitiorum dolosus negator erupit; et tandem de omnibus incredibilibus obprobriis ultroneus se ipse conuicit, atque ipsam quoque nostram spem, qua eum et credebamus et optabamus de tam pudendis maculis posse purgari, conuertit in gemitus; nisi quoniam istam nostram mestitiam uno tantum solatio mitigauit, quod et nos labore diuturnioris questionis absoluit, et suis uulneribus qualemcumque medelam, etsi inuita ac sue conscientie reluctante confessione, prouidit.« Addebant preterea confessores episcopi, eum suis pedibus prouolutum, cum lacrimis et gemitu  sua crimina sub nomine confessionis declarasse, seque a sacerdotali officio, quo hactenus indigne usus fuerat, remoueri uelle. Sed episcopi, qui consentiente Arnulfo confessionis testes admissi [233 1Kb] fuerant, ab ipsius ore se audire malle dicebant. Quod cum factum esset, episcopi per terribile nomen omnipotentis Dei, sub tremendo anathemate, precipiunt, ne ulla formidine coactus aliquid falsi [234 1Kb] de se proferat; seque illi omne solatium laturos, ac pristinum honorem etiam inuitis regibus recuperaturos, pollicentur, tantum innocentiam ex equo et utili astruere uelit. At ille episcopis quidem [235 1Kb] pro salutis sue studio gratias agens, que eorum fidei commiserat, uera esse confirmat; nec se Deo, in cuius conspectu adstet, uelle mentiri, ad cuius iudicium  ire formidet. Petebant ergo episcopi, quoniam ea que per confessionem protulerat grauissima sibi uiderentur, ut abbatum et [236 1Kb] clericorum doctissimos ac [237 1Kb] religiosissimos intromitti liceret, quique sacramento uel anathemate deuincti, et sua peccata fido silentio tegerent, et quid facto opus esset in commune decernerent, futuris quoque temporibus dictorum et factorum fidissimi testes existerent. Quod aliquamdiu secum reputans, fieri permisit. Admissi [238 1Kb] ergo sunt ex omni abbatum uel  clericorum collegio fere numero triginta, quibus, per conditionem anathematis, Arnulfi confessio ipso iubente in ipsius presentia propalata [239 1Kb] est. Itaque eo remoto, longis consultationibus definitum est, quomodo eius archanum tegeretur, et clero ac populo absenti pro eius depositione satisfieret. Iam enim eum, qui sibi delectos iudices constituerat, ad alterius non posse commeare iudicium, certum erat; iam episcopi inuidia Romani priuilegii carere uidebantur, cum Arnulfus nec ad alios iudices, nec ad sedem apostolicam prouocasset, uel ante electorum iudicum audientiam, quod bene quidem licuerat si se iustam habere causam putasset, uel post eorundem iudicum sententiam, quod minime licere manifestum erat; sed utpote reus a torquente se  conscientia conuictus, et sua sponte, ut uideri tunc potuit, confessus, iudicii formam improbus accusator sui expostulauerat. Quesitum ergo est, qualiter ipsius depositio celebraretur, ut lege et consuetudine constaret. Et de lege quidem [240 1Kb] manifestum erat, quod una et eadem semper ad equitatem spectet; de consuetudine uero, quod neque una neque eadem sit [241 1Kb] , neque semper ad equitatem intendat, sed eam precellere, que legi uel equitati uicina sit. Querebatur ergo lex et consuetudo depositionis episcoporum uel archiepiscoporum; et lex quidem hec reperiebatur in Africanis conciliis, sed sine depositionis celebritate et consuetudine [242 1Kb] :

41. De Maximino autem Bagaiensi, et ad eum,  et ad ipsam plebem, placuit de concilio litteras dari, ut et ipse ab episcopatu discedat, et illi sibi alium requirant.

42. Item Eutices presbiter in Constantinopolitana sinodo depositus, non aliud depositionis festum excepit, nisi quod anathema ipsi ab uniuersis conclamatum est, et post aliquanta a Flauiano episcopo sententia in hunc modum prolata:

Per omnia Eutices quondam presbiter et archimandrites, ex his que ante acta sunt, et propositis eius questionibus, ualentini et Apollinaris peruersitate repertus est egrotare, et eorum blasphemias incommutabiliter sequi; qui nec nostram reuerens persuasionem et doctrinam, rectis uoluit consentire dogmatibus [243 1Kb] . Unde gementes perfectam eius perditionem [244 1Kb] , decreuimus, per Iesum Christum [245 1Kb] Dominum nostrum, ab eo blasphematum, extraneum esse ab omni officio sacerdotali, et nostra communione,  et primatu monasterii. Sciant ergo et hi qui postea cum eo colloquentur, et ad eum conuenerint, quoniam rei erunt et ipsi pena excommunicationis si non declinauerint confabulationes eius.

43. Item que circa Ratherium ueronensem episcopum, uel circa Petrum Rauennatem archiepiscopum, usu uel consuetudine prouenerunt, ab omnibus abrogata sunt. Uterque enim nec abdicationis porrecto libello, nec sacerdotalibus depositis insignibus, successorem acceperat, Ratherius quidem  Milonem, Petrus uero Honestum, monasterii beati Apollinaris abbatem. Quem Honestum domnus papa Iohannes cognomento Bonus, ad consecrandum prius sibi oblatum uidit, quam de Petri deiectione uel fama nuntiante cognouerit. Deferebatur ergo lex et consuetudo siue depositionis festiuitas, ex concilio Toletano, capitulo 28:

44. Episcopus, presbiter, aut diaconus, si a gradu suo iniuste deiectus, in secunda synodo innocens repperiatur, non potest esse quod fuerat, nisi gradus amissos recipiat coram altario de manu episcoporum. Si episcopus est, orarium, anulum et baculum; si presbiter, orarium et planetam; si diaconus, orarium et albam; si subdiaconus, patenam et calicem. Sic et reliqui gradus ea [246 1Kb] in reparationem sui recipiant, que [247 1Kb] cum ordinarentur perceperant.

 45. Ex hac itaque sententia intellectum est, ut que in promotione sua quisque acceperat, ea in depositione reddere deberet. Arnulfus autem in sui promotione anulum et baculum acceperat, quoddamque genus orarii, quod per differentiam palleum [248 1Kb] dicitur; hec ergo eum reddere debere, neque uero in hoc facto primati Romano preiudicium inferri, quod neque ad eum ab Arnulfo prouocatum sit, neque eidem Arnulfo depositionis necessitas ulla imposita, quodque ab episcopis et principe Romanus episcopus conuentus respondere noluerit, cum ipse potius sacrorum canonum executor, et reum sua dampnare auctoritate, et episcopos iudicium remorantes instigare debuerit, ut Gregorius episcopos concilii uizachii pro crimine sui primatis. Item decretum  pro Potamio Braccarensi archiepiscopo, ex concilio Toletano, lege et consuetudine ualere constitutum est. Erat autem huiusmodi:

46. Adsumere poteramus canonicam in cantum fraterne letitie tibiam, quia diuina pietas conuentum nostrum ad concordie conuocauerat studia. Et conuenerat mestitiam uitare, quoniam uisitatione discipline uidebamur paternas regulas innouasse; sed grauius sistrum pro cymbalo [249 1Kb] sumimus, et funus pro carmine decantamus: gementesque cum Hieremie questibus dicimus: Dissolutum est gaudium cordis nostri, uersus est in luctum chorus [250 1Kb] noster ; Unde et ue coram nobis conspicimus, quoniam cecidisse coronam capitis nostri uidemus, dum tam nobile in infimum corruit, quod instans sublime sanctitatis optimum stetit. Ecce etenim tractantibus nobis in pace de ecclesiasticis regulis, delatum est conuentui nostro epistolium  confuse confessionis et abolende subscriptionis, quod Potamius Braccarensis ecclesie episcopus de factis propriis, suis uerbis, suis adnotarat articulis. Quo reserato, quid oblitteranda pagina et abolenda litterarum panderent elementa, fletibus potius quam sermonibus lacrimosa concio recensuit [251 1Kb] . Tunc solitarie tantum secretimque adunatis pontificibus Dei, predictum episcopum adesse fecimus coram nobis; quem singultibus adgredientes amplius quam loquelis, reseratam illi sue deformitatis [252 1Kb] et nostre confusionis protulimus scripturam. Quam accipiens ac recurrens, sciscitantibus nobis utrum sui operis et sue adnotationis intimatio esset, ille suum actum, suique oris eloquium, suorumque  digitorum esse robur adseruit, quod illic relegendo preuidit. Rursum diuini nominis contestatione hunc adiurantes obtestati sumus, ut an de se sponte mendacium diceret, aut alicuius uiolentia premeretur, et perterritus talia enarraret, ueraciter indicaret. Qui mox flebili uoce luminibusque madentibus ploratu [253 1Kb] et fragore singultuum, cum unius Dei nominis iuramento clamauit, se et uere [254 1Kb] eadem mala de se confiteri, et ad hec confitenda nulla se uiolentia pregrauari. Unde etiam ferme per nouem menses sponte deseruisse regimen ecclesie sue, et ergastulo quodam pro admisso flagitio acturus penitentiam se conclusisse, predixit. Tunc per fidelem confessionem est agnitio, quod tactu femineo sorduisset, declarata; et licet hunc antiquitas paterna sacris regulis deiicere ab honore decerneret, nos tamen miserationis iura seruantes, non abstulimus nomen honoris, quod ipse sibi sui criminis confessione iam tulerat; sed ualida auctoritate decreuimus, perpetua penitentia hunc inseruire offitiis et erumpnis;  prouidentes melius illum per asperam ire penitentie solitudinem, ut quandoque perueniret ad refrigerii mansionem, quam relictum in uoluntatis sue latitudine, ad precipitium deiici eterna dampnatione. Tunc uenerabilem Fructuosum, ecclesie Dumlensis episcopum, communi omnium nostrorum electione constituimus ecclesie Braccarensis gubernacula continere, ita ut omnem metropolim prouincie Gallicie, cunctosque episcopos publicosque conuentus ipsius, omniumque curam animarum Braccarensis ecclesie gubernandam suscipiens, ita componat atque conseruet, ut et Dominum nostrum de rectitudine operis sui glorificet, et nobis de incolumitate ecclesie eius gaudium prestet. Quia uero ad futurum prospicere conuenit, ne exoriatur in statu pacis quedam commotio litis, Patrum sententiam que iam dictum Potamium episcopum rectitudine dampnat, huic decreto conectere uigilantia nostra procurat. »Ex concilio ualentino, titulo 4.  Nec illud, fratres, scribere alienum ob ecclesie utilitatem censuimus, ut sciretis, quicumque sub ordinatione, uel diaconatus, uel presbiterii, uel episcopatus, mortali crimine dixerint se esse pollutos, a supradictis ordinibus submouendos, reos scilicet uel ueri confessione, uel mendatio falsitatis. Neque enim absolui potest in his, si in se ipsos dixerint, quod dictum in alios puniretur. Quoniam omnis qui sibi fuerit mortis causa, maior homicida sit.« Multe quidem et alie sententie huic poterant innecti decreto, que predictum Potamium episcopum seuerissima austeritate abiicere iubent; sed ex omnibus hanc conscriptam ponere [255 1Kb] sententiam maluimus, ne si tot condempnationis edicta replicassemus, grauissime ultionis auctores existere uideremur.

47. Post huius Potamii deiectionem, Remensium archiepiscoporum Egidii et Ebonis depositiones ad legem simul et consuetudinem ualere uise sunt.  Quod ergo tertio factum sit, nec reprehensum, sed insuper eternis traditum monimentis, pro lege et consuetudine ualere censebant. Nec quemquam episcoporum in depositione sua scindendum more Romanorum, honestum iudicabant, cum hoc nec lege firmaretur, nec consuetudine factum in historiarum monimentis repperiretur. Africanum ergo concilium sequentes, ut ipsius Arnulfi uerecundie parceretur statuebant, et propter ecclesie opbrobrium, et propter insolentem insultationem secularium, ne dignitas sacerdotalis pollueretur, et ne forte de iis [256 1Kb] ,  de quibus impetitus et adhuc impetendus erat, publice conuictus foret. Libellum ergo eius depositionis dictandum, et coram eo ipsius iussu scribendum censebant, et propria manu corroborandum, et uiue uocis confessione attestandum, ut eius abdicatio, nec exquisita nec inuita uel extorta fore uideretur; tot enim sceleribus inuolutum sacris altaribus adstare non posse. Quod si corpore languens episcopus, abdicationis porrecto libello, secundum Gregorium successorem accipere potest, multo magis qui in anima Deo mortuus est, abdicationis porrecto libello, successorem accipere posse. Addebant preterea, quia si hec ita festiue et sollempniter determinata forent, omnino iudicium hoc innouari non posset, idque firmari ex concilio Antioceno, capitulo  15:

48. Si quis episcopus criminaliter accusatus, ab omnibus qui sunt intra prouinciam episcopis exceperit unam consonamque sententiam, ab aliis ulterius iudicari non poterit. Sed manere circa eum oportet, tamquam conuenientem, que ab omnibus prolata est, firmam ratamque sententiam.


His ita definitis, tum [257 1Kb] discessum est.

49. Sequenti autem die, consedentibus [258 1Kb] episcopis in basilica domni Basoli confessoris, totiusque cleri disposito conuentu, pauca de ciuilibus, plurima uero de ecclesiasticis negotiis pertractata sunt. Rursumque Arnulfus Remensis in memoriam rediit. Cumque causa eius iam non in defensione, sed maxime in conquestione uersaretur, aliis illum propter genus, aliis propter florem iuuentutis miserantibus,  episcopos ruina fratris et ignominia sacerdotalis dignitatis grauius stimulabat. Unusquisque enim casum eius ex se ipso metiebatur, seque ab infamia liberari putabat, si is, qui publice impetebatur, a criminibus liber foret [uel periclitari, si causam perderet [259 1Kb] ].

50. Sed cum has in longum ducerent querimonias, ecce Francorum reges, cum primoribus palatii, sacro conuentui sese inferunt. Episcopis gratias agunt, quod pro salute principum diutius consultando, deuotionem suam plena fide signassent. Laudant, quod a prauorum hominum conspiratione non solum se remouissent, uerum etiam ipsa mente se alienos fuisse suo studio demonstrassent; simulque gestorum seriem breuiter exponi petunt, et in quo  fine constiterint.

51. »Non,« inquit pater Arnulfus, »hoc nobis adscribi debet quod minime promeritos constat. Pro salute enim uestra quamuis omni tempore consultandum sit, hoc tamen tempus saluti fratris nostri, in periculo positi, totum contulimus; et si res eo quo uolumus [260 1Kb] deducta non est, non utique amore et beneuolentia [261 1Kb] uestri uel odio ipsius hoc actum est, sed causarum difficultate; in quibus si aliqua similitudo defensionis apparuisset, argumentorum fortia machinamenta, sententiarum ualidissima  iacula, pro eius munimine excitassemus. Tanta nos pietas commouit, tantus caritatis feruor accendit. Denique non solum eos qui defendere parati erant pro eo exacuimus, uerum etiam eos qui inpugnare uidebantur, nostro [262 1Kb] anathemate dubitare cegimus. Itaque utrimque [263 1Kb] numerose Patrum sententie prolate sunt, sed nulla earum adiutus est. Deductus quoque in medium est et interrogatus; qui primo quidem omnia negauit, sed cum sibi singillatim species causarum proponerentur, necesse erat sibi confiteri quod publice factum constabat. Cumque ex his que confitebatur, consequerentur ea que negauerat, illa quoque que plurimum celare nitebatur, in dubium adducebat. Inter has tergiuersationes cum hereret, propositum sibi est, ut sibi consuleret.  Qui secessum petens, episcopos ad remotiora duxit. Ibique dum de qualitate purgationum agere putaretur, stimulante conscientia, subito in confessionem peccatorum suorum erupit, cunctosque qui aderant attonitos reddidit. Episcopis autem salutem illi promittentibus, nichilque graue passurum si rumores aduersos [264 1Kb] propelleret, ille nichilominus in sui confessione permansit, seque sacerdotio priuari poposcit. Huic confessioni quidam ex abbatibus, multi ex clero interfuerunt, secretorum Arnulfi testes per longa secula futuri. Sed si placet, in presentiam omnium deducatur, coramque multitudine, ipse sibi testis et iudex, causam suam exponat, simulque accusatores, testes, atque iudices inuidia liberet, in se uno horum omnium personam gerens.«

 52. Quo [265 1Kb] ingresso cum uniuerso populo, post paululum silentium indictum est. Deinde pater Arnulfus ad Arnulfum: »uidesne omnium ora in te unum conuersa? Cur pro te ipso non loqueris?« Qui cum male concinna uerba effunderet, minusque intelligi posset, ait pater Arnulfus: »Esne adhuc in sententia in qua te sero reliquimus?«---»Sum,« inquit.---»uisne te abdicare a sacerdotii honore, quo hactenus abusus es?« Et ille: »Sicut dicitis.« Tum comes Brochardus: »Quid est, inquit, istud: sicut dicitis? Palam eloquatur, palam confiteatur, ne postmodum episcopos crimina que uoluerint finxisse dictitet, se confessum esse abneget.« Et ille: »Palam, inquit, dico et profiteor me errasse, et a fidelitate regia deuiasse. Sed peto, ut domno Arnulfo  pro me loquenti credatis, ipsumque in uestra presentia deprecor, sicut mihi conscius est et sibi placet, ut ita causam meam exponat.«---»Natura,« inquit pater Arnulfus, »taciturnus est, et insuper que sub testimonio Christi nostre fidei celanda commisit, palam confiteri erubescit. Sufficiat uobis hoc tantum nosse, quod publice confitetur, scilicet sacramenta que regibus suis [266 1Kb] publice prebuit minime conseruasse; contra professionem et subscriptionem suam sub specie cirographi factam publice uenisse.«---»Non est mihi satis,« inquit comes  Brochardus, »nisi publice fateatur, aut publice perneget, sub uestro testimonio, se traditionem fecisse, ut alteri sit libera facultas in eius locum succedendi.«---»Immo,« inquit pater Arnulfus, »non eritis hodie pares sacerdotibus, quibus solis pura debetur confessio. Nonne si quis militum pro nominato crimine apud regem insimularetur, ipse autem illud quidem [267 1Kb] denegaret, confiteretur autem ita se in aliis peccasse, ut nec predium nec beneficium optinere posset, proque sola uita supplicaret; si eius, inquam, predium uel beneficium regali munificentia uobis offerretur, accipere recusaretis? Quid enim interest inter omnia mortifera crimina, utrum homicidio uel adulterio an ueneficio quis puniatur? Satis ergo uobis sit, quod per confessionem nobis sua peccata manifestauit,  quod publice se indignum sacerdotio protestatur, quod sic se peccasse coram regibus in conspectu ecclesie confitetur, ut nullo honore huius seculi dignus sit; non enim ad rem spectare uidetur, utrum hoc an illo crimine se ipsum sacerdotio priuet.«

53. Tum conuersus ad Arnulfum: »Quid ad hec, inquit, dicis, que pro te hactenus locutus sum?---Ita, inquit, dico et profiteor, sicut hactenus locuti estis.«---»Prosternere ergo,« inquit pater Arnulfus, »coram tuis dominis, coramque tuis regibus, quos inexpiabiliter offendisti, propriamque confitens culpam, pro tui uita supplica.« Qui cum in modum crucis prostratus, pro uita et membris eiulatu quo poterat supplicaret, in lacrimas et suspiria synodum totam conuertit. Moxque Daibertus, Bituricensium  archiepiscopus, ad genua principum obuolutus, humillimas preces omnium pro salute uiri offert. Qui pietate flexi: »uiuat, inquiunt, uestro beneficio, nostraque degat sub custodia, nec ferrum nec uincula metuens, nisi forte in fuga spem posuerit.« Hoc dictum episcopis non satis placuit, quippe cum putarent adolescenti fugam facile posse persuaderi, ob eamque rem mortis legibus iterum subiacere. Iterant ergo preces, et iterum [268 1Kb] optinent, iuuenem minime gladio feriendum, nisi iterum digna ultore gladio committat. Eleuatus itaque a terra nichilque graue ultra metuens, depositionem sui attonitus expectabat. Querebatur itaque ab eo utrum abdicationem suam ex auctoritate canonum sollempniter celebrari uellet. Quod cum potestati episcoporum  assignasset, persuasum illi est, ut culmen honoris, quod gradibus extulerat, gradibus deponeret. Resignat ergo regi, que [269 1Kb] a rege acceperat; deponit quoque sacerdotalis dignitatis insignia apud episcopos, non quidem exigentes, nec retinere cupientes, sed iis quorum intererat in futurum reseruare disponentes. Deinde libellum sue abdicationis secundum exemplar abdicationis predecessoris sui Ebonis perscribi rogat, perscriptumque hoc modo in medio conuentu recitat:

54. »Ego Arnulfus, Remorum quondam archiepiscopus,  recognoscens fragilitatem meam, et pondera peccatorum meorum, testes confessores meos, Siguinum archiepiscopum, Daibertum archiepiscopum, Arnulfum episcopum, Gotesmannum episcopum, Herueum episcopum, Ratbodum episcopum, Gualterium episcopum, Brunonem episcopum, Milonem episcopum, Adalberonem episcopum, Odonem episcopum, Guidonem episcopum, Heribertum episcopum, constitui mihi iudices delictorum meorum, et puram ipsis confessionem dedi, querens remedium penitendi, et salutem anime mee, ut recederem ab officio et ministerio pontificali, quo me recognosco esse indignum, et alienum me reddens pro reatibus meis, in quibus peccasse me [270 1Kb] secreto ipsis confessus sum, et de quibus publice arguebar;  eo scilicet modo, ut ipsi sint testes alii succedendi et consecrandi in loco meo, qui digne preesse et prodesse possit ecclesie, cui hactenus indignus prefui. Et ut inde ultra nullam repetitionem aut interpellationem auctoritate canonica facere ualeam, manu propria mea subscribens firmaui. Quo perlecto, ita subscripsi. Ego Arnulfus quondam archiepiscopus subscripsi.« Huic libello Arnulfi presentes episcopi testes adfuerunt, atque ab eo rogati subscribere, subscripserunt, ac singillatim illi dixerunt: »Secundum tuam professionem et subscriptionem cessa ab officio.« Post hoc clerum et populum a sacramentorum nexu absoluit, ut omnibus libera facultas in alterius transmeandi iura pateret.

55. His sollempniter peractis, ecce Adalgerus  presbiter ad regum pedes prosternitur, seque priuari communione conqueritur, eo quod imperio domini et archiepiscopi sui, cui resistendum non erat, paruerit. Cui pater Arnulfus: »Aperuisti, inquit, portas urbis [271 1Kb] hostibus?« Et ille: »Aperui.« Et pater Arnulfus: »Ingressus es templum Dei hostiliter?« Tum presbiter: »Negare non possum.« Et pater Arnulfus: »Ex ore, inquit, tuo te iudico. Sanguis tuus super caput tuum!« Subiunxit Gualterius episcopus: »Quando, inquit, imperans episcopus ita multatus est, tu obtemperans ac manibus iussa perficiens, consequentem multam exsolues.« Et pater Bruno: »Tu, inquit, ac tui similes malis consiliis et malis executionibus iuuenem perdidistis; ut ergo ille ploret, et tu cantes? Aut quomodo questibus  temperare potero, si nulla afficiantur pena, qui filium patrui mei in has precipitauere miserias?« Itaque presbitero iubetur, ut quod malit eligat, aut perpetuum anathema, aut sui legitimam depositionem. Sua enim sponte uenerat sub conditione, ne quid uiolentie pateretur. Diu ergo secum deliberans, maluit deponi quam sub perpetuo anathemate detineri. At episcopi, nulla miseratione circa eum adducti, ueste sacerdotali induunt, ac mox illi singula queque usque ad subdiaconatum sine reuerentia detrahentes, singillatim per singula subinferunt:  »Cessa ab officio!« Deinde per legitimam reconciliationem laicam illi tantum communionem concedunt, ac penitentie subdunt. Eos uero sacrilegos urbisque proditores, qui nec sponte nec ui ad satisfactionem uenerant, iterato anathemate dampnant. Post hec concilium sollempniter determinatur.


EXPLICIT SINODUS REMENSIS [272 1Kb] .

56. Incipit Cartaginiense concilium Africanorum episcoporum a Girberto superiori sinodo coniuncto quantum ex eo utile fuit [273 1Kb] .

In hoc concilio actum est, ut Nicenum concilium ab episcopis orientalibus peteretur. Cui synodo interfuit legatio ecclesie Romane, Faustinus scilicet episcopus, Phylippus et Asellus presbyteri.

    1. Allocutio Aurelii episcopi sancti ad synodum.
     2. Responsio Faustini episcopi legati Romane ecclesie de his que in ecclesia partim canone, partim consuetudine, sunt firmata.
    3. De commonitorio Romani pape recitato.
    4. Alippii pape responsio pro ueris exemplaribus Niceni concilii perquirendis.
     5. Ubi Faustinus episcopus dixit, ut Romano pape synodus perquirenda Niceni synodi ueritate innotescat.
    6. De sententia Sardicensis concilii recitati a postulante Nouato episcopo.
    7. Ubi Augustinus episcopus cum synodo Nicenum concilium conseruare promittit.
    8. Ubi Faustinus episcopus pro dubietate recitati capituli Romano pape petit scribendum.
    9. Ubi synodus exemplaria Niceni concilii magis ab orientalibus episcopis expetenda decreuit.
    10. Professio fidei Niceni concilii.
    11. Scripta Africani concilii ad Bonefacium urbis Rome episcopum.
    12. Rescriptum episcopi Rome, Alexandrie, Constantinopolitani,  cum exemplaribus Niceni concilii Africane synodo destinatis.
    13. Scripta Africani concilii ad Celestinum urbis Rome episcopum.




Textum concilii Carthaginiensis omisimus.





LEONIS ABBATIS ET LEGATI EPISTOLA  AD HUGONEM ET ROBERTUM REGES.


 L. [273* 1Kb] Postquam uestre caritati legatum nostrum a Mosomo direximus, ut causam Arnulfi et Gerberti kanonice cum timore Dei ac regulariter intra uestrum regnum finiretur, die sancto pentecosten ablatus [274 1Kb] est nobis libellus, in quo uestra synodus contra Arnulfum facta continebatur, immo aduersus Romanam ecclesiam, tota iniuriis et blasphemiis plena. Quo uiso, admiratione et stupore attoniti, cogitauimus statim ad domnum apostolicum reuerti, et ipsum ei apostaticum libellum portare. Sed ubi michi renuntiastis, quod omnia kanonice uelitis diffinire, compulsi uenimus ad cognoscendam huius rei rationem. Nam, ut uerius fateor caritati uestre, in uobis euenit prophetia beati apostoli et euangeliste Iohannis, qui dicit: Multi antichristi facti sunt; unde  scimus, quoniam nouissima hora est . Et quid est antichristus, nisi contrarius Christo? Ecce  Christus dixit, qui ueritas est et mentiri non potuit quod ecclesia beati Petri apostoli fundamentum sit omnium ecclesiarum. Et ubi ecclesie sperare debemus fastigium, nisi ubi locatum est fundamentum? ibi procul dubio et cacumen et tota ecclesia permanet. Econtra anticristi uestri dicunt, quod ibi sit statua marmorea, et ut templum sit idolorum. Absit, absit, ut hanc iniuriam Petri, immo Christi, aliquis Christianus libenter audiat, et zelo Dei cor eius contra talem heresim non accendatur! Et quia uicarii Petri et eius discipuli nolunt habere magistrum Platonem, neque uirgilium, neque Terentium, neque ceteros pecudes philosophorum, qui uolando superbe, ut auis erem, et emergentes in profundum, ut pisces mare, et ut peccora gradientes terram  descripserunt: dicitis eos nec hostiarios debere esse, quia tali carmine imbuti non sunt. Pro qua re  sciatis eos esse mentitos qui talia dixerunt. Nam Petrus non nouit talia, et hostiarius celi effectus est, ipso Domino ei dicente: Tibi dabo claues regni celorum . Unde eius uicarii et eius discipuli apostolicis et euangelicis sunt instituti doctrinis, et non ornatu sermonum, sed ratione et sensu uerborum; quia scriptum est: Stulta mundi elegit Deus, ut confundat fortia . Et ab initio mundi non elegit Deus oratores et philosophos, sed illitteratos et rusticos. Sed non est mirum, si uicarii Petri a pseudepiscopis audiunt quod ipse a scribis et Phariseis audiuit, qui ad eius iniuriam dicebant cum idiota [275 1Kb] et sine litteris esse, et deridendo dicebant: Musto pleni sunt isti . Unde Iohel propheta cecitatem illorum redarguit;  qui inter cetera sic ait: Et quidem super seruos meos et super ancillas meas effundam de spiritu meo ; non super scribas et Phariseos aut falsos sacerdotes, qui dicunt se nosse Deum, factis autem negant. Et quoniam calumniatis Romanum pontificem, qui munera [276 1Kb] sibi oblata recepit: in hoc non solum illi, sed omnibus apostolis eorumque successoribus detraxistis, immo ipsi Domino, qui capud omnium est ecclesiarum, quia magis oblata sibi munera non respuit. Etenim quia in uestro concilio uobis cura fuit, de pontificibus iam defunctis mentionem facere, quod quam sit contrarium omni Christiano, temere iudicare de his qui ad Deum migrauerunt, in secundo capitulo Anastasii pape ad Anastasium imperatorem directum  [277 1Kb] inuenire poteritis, et quomodo contra ordinem uestrum fecistis, facilius cognoscetis. Unde liquidius patet, quod Romanam ecclesiam, matrem uestram, a uobis separastis, cum de ea tantam iniuriam scribere non timuistis. Non ergo ex pio corde uel ore aliquando tam prophana tamque peruersa contra Romanam ecclesiam processerunt. uerumtamen si uestra fuerunt uerba, que in despectu beati Petri apostolorum principis, immo Dei, cuius ordinationi resistitis, scripta, et quasi detrahentia sacratissimam ecclesiam composita sunt, fateor, non uos studiose sacras regulas, non uenerandarum sinodorum actiones, non ueraces probabilium uirorum canones lectitasse, quando tanta conati estis in derogatione Romane ecclesie inutiliter  atque incompetenter memorare. Denique si Cham, filius Ne, uidens uerenda patris irrisit, nec operuit, maledictionem perpetuam percepisse legitur: quanto potius hi, qui patres spirituales non solum minime cooperiunt, sed et deridendo et falso ad [278 1Kb] subsannationem sui moris homines prouocant? Scriptum quippe est: Qui subsannat patrem et matrem; et reliqua . Hoc itaque  scientes Athanasius archiepiscopus et uniuersi Aegiptiorum et Thebaidorum et Libiarum episcopi, quando a sancto Felice pontifice, nunc martyre, eodem tempore apud uestri similes homines inuasorem estimatum, consilium aduersum hereticos petiuerunt, quod Deo uolente acceperunt. Sed quod ad eos pertinebat, quesiuerunt; quod ad illos non pertinebat, Deo dimiserunt; et in derogatione [279 1Kb] Romane ecclesie siluerunt. Fuit namque quidam Dioscorus Alexandrinus archiepiscopus, cuius uos exemplum imitati estis, qui presumpsit contra Leonem pontificem et contra Romanam ecclesiam scribere; sed in tantum illius presumptionem sancti Patres apud Calcedoniam detestati sunt, ut sine ulla restitutione eum dampnarent. Et nullam inquisitionem  fecerunt, utrum iuste an iniuste uel quoquo modo iam fatum Dioscorum contra Romanam ecclesiam dictasset; sed absque omni controuersia hoc in eo ulti sunt, quia, cum esset inferior, suo priore et magistrum conatus est lacessere contumeliis. uoluerunt nempe, in domo Dei nichil fieri confusum, nichil inordinatum. uerumtamen hec paruipendebat pater Arnulfus, cum suo nescimus quo apostata filio  , quando tanta contra Romanam ecclesiam ausi sunt scribere [280 1Kb] , quod nec Arriani heretici aliquando presumpserunt . Certe scriptum est, quia uenenatis filiis uenenati parentes nascuntur. Contra quem beatissimus papa Bonifatius ait: Nemo umquam apostolico culmini, de cuius iuditio non licet retractari, manus obuias  audacter [281 1Kb] intulit; nemo in hoc rebellis extitit, nisi qui de se uoluit iudicari. Nam etsi aliquando in aliquo Romana ecclesia titubauit, cum adiutorio Petri apostoli ipsa se erexit, et omnibus ecclesiis semper adiutorium prebuit; ipsa tamen ab aliqua adiutorium minime quesiuit, non suis uiribus, sed Dei adiutorio, qui ait ad Petrum: Et tu aliquando conuersus confirma fratres tuos . Ista igitur priuilegia teste beato papa Nicolao Romane ecclesie a Christo donata, a synodis non donata, sed tantummodo celebrata et uenerata, que nullatenus possunt minui, nullatenus infringi, nullatenus commutari; quoniam fundamentum quod Deus posuit, humanus non ualet amouere conatus, et quod Deus statuit, firmum ualidumque consistit. uerum ille potissimum  peccat, qui Dei ordinationi resistere temptat. Ipsa namque priuilegia Romane ecclesie impingi possunt, transferri non possunt; trahi possunt, euelli non possunt: que permanet [282 1Kb] illibata. Quousque Christianum nomen predicatum fuerit, illa subsistere non cessabit inmutilata [283 1Kb] . Et quoniam contra Romanam ecclesiam canones opposuistis, audite quid uobis Gelasius, multarum hereseon destructor, in  commonitorio, Fausto magistro, fingenti legationem Constantinopolym, dato, inter cetera sic ait: Nobis, inquit, apponunt kanones, dum nesciunt quid loquantur, contra quos ipsi uenire se produnt, quod prime sedi [284 1Kb] sana rectaque suadenti parere refugiunt. Ipsi sunt kanones, qui appellationes totius ecclesie ad huius sedis examen uoluere deferri, ab ipsis uero nusquam prorsus appellari debere sanxerunt, ac per hoc illam de tota ecclesia iudicare, ipsam ad nullum commeare iuditium, nec de eius umquam preceperunt iuditio iudicari, sententiamque illius non oporteret dissolui. Et quoniam que in detractione Romane ecclesie euomere potuisti, scripsisti; quod autem honor et decus illius est, latenter subtraxisti: uerumtamen medicamentum anime  abscondisti, et uenenum unde incautos et simplices interficere possis, ostendisti. Enimuero quicquid interrogando, ut filii ad patres, Aurelius et Augustinus et Alippius et ceteri episcopi in Affrica constituti Bonifatio pape miserunt, uos proterue et arroganter posuistis; quod uero propter tribulationem et angustiam, que ei imminebat ab Eulalio, qui in intentione uno die cum predicto Bonifatio ordinatus fuerat, et semper in dissensione fuit, quo uixit annos 3 et menses 5, et propterea illis scribere minime potuit teste Celestino papa, dicere noluisti. Epistolam uero ostendere predicti Celestini pape, que laudans eos et amplectens eorum sententiam, que de libero arbitrio [285 1Kb] diffinierunt, et arguens quod orientales ecclesie de Niceno concilio consuluerunt,  cum per triginta et eo amplius annos in tantum heretici orientales ecclesias deuastabant, ut pene nullum librum de fide catholica dimittentes quem non falsauerunt aut non incenderunt. Insuper ipsum simbolum Niceni concilii conscriptum pauci abscondere potuerunt, unde plurime memorate orientales ecclesie a Romana ecclesia ipsum simbolum sibi conscribi petiuerunt; et Athanasius archiepiscopus Alexandrinus, qui in diaconatu positus ipso Niceno interfuit, Marco pontifice, ut ei dignaretur conscribi, supplicando mandauit. Et quoniam postea temporibus Constantii et Iuliani ipse pestifer morbus usque ad Romanam ecclesiam, que est capud [286 1Kb] omnium ecclesiarum, peruenit, ideoque per diuersas Romanas ecclesias dispersas tam predictam  sinodum quam etiam decreta pontificum predictus Celestinus in unum congregans maxime a Melchiade papa, sicut ei Damasus pontifex repromiserat, ipsi Aurelio remandauit eadem queque [287 1Kb] Isidorus asserit [288 1Kb] . Sed uos hec omnimodo reticendo celastis [289 1Kb] . De Antioceno uero concilio quod scripsistis, si cum [290 1Kb] ligatis Romane ecclesie factum est, et ipsi ibidem primatum habuerunt, ut iudices, et sicut in omnibus sinodis subscripserunt, et epistola Leonis  pape illis directa sicut euangelium confirmauerunt. Si uero ultionem, ut audistis, Dioscorum Antioceni patriarcham fecerunt, obscero per Deum, nolite occultare, quia Deus ueritas est, et qui ueritatem occultat, pro certo Deum negat. Nam quia beato Gregorio derogastis, ut de depositione episcoporum non requireret, considerate rationabiliter et probate, quod illius temporibus aut suum defensorem, aut notarium, aut subdiaconum, aut suum uicarium habebat, sicut in illius uita inuenire poteritis, qui omnia sua uice ordinabat et disponebat, et quod rectum fatiebant, laudabat et confirmabat, quando inordinate, corrigebat et emendabat. Unde etiam Menne episcopo in sua presentia se purificante, et dignitatem honoris et gratiam communionis  reddidit. Similiter Ianuarium episcopum, et Stephanum, per defensorem suum Iohannem audire et restitui fecit in ordine. uerum etiam non solum episcopis, sed etiam presbyteris, qui inordinate depositi [291 1Kb] fuerant, ordini pariter et in dignitate restituit. Hec etiam partim in uita illius, partim in regesto eius inuenire poteritis. Itaque Nicolaum papam ad uestrum testimonium deduxisti, eo quod aduersum Romanam ecclesiam in depositione episcoporum siluisset. Qualiter contra Fotium inuasorem Constantinopolitane ecclesie asterius [292 1Kb] fuit, quousque Ignatium in sede propria reuocaret, in epistolis illius inuenire poteritis. Etiam et in Mettensi synodo contra reges et episcopos in excommunicando et non reconciliando quam asterus  fuit, diligentius preuidete. Semper hoc proprium habuit Romana ecclesia, ut iustos iustificet, et impios condempnet, hostes expellat, filios recreet. Et quoniam improperasti, quod orientales et Affricanas seu Hispanienses ecclesias ab ea se separarent, et in hoc uos falsa dixisse cognoscite, quoniam nunc Theodorus archiepiscopus Aegypti, et Horestus Hierosolimitanus, legatos suos [293 1Kb] ad domnum apostolicum preterito [294 1Kb] anno direxerunt, et de heresi Iacobitarum conuersos, utrum ad clericatum uenire debeant, consilium petiuerunt, et quoniam pro metu Sarracenorum in omni ecclesia altare minime consecrare poterant, ut eis pannum consecrare liceret postulauerunt. Similiter de Africa Cartaginense clerus et populus temporibus domni Benedicti septimi  pape unum sacerdotem, Iacobum nomine, elegerunt et eum Romam, ut ubi consecraretur, mandauerunt. Epistola, quam secum detulit, inter cetera ita continebat: »Domno beatissimo et apostolico pape Romane a Deo protecte ciuitatis clerus et populus Cartaginensis. Postulamus beatitudinem uestram, ut succurratis misere et desolate Africane ciuitati, que ita ad nichilum redacta est, ut ubi olym metropolis fuit, uix ibi modo sacerdotes habeantur: et sicut nostri anteriores ad  uestros anteriores confugerunt, ita nunc quamuis parui et indigni ad uos confugium facimus; et ideo et sacerdotem Iacobum ad uos misimus, ut eum nobis ordinando solatium prebeatis.« Quem predictus pontifex in nostro monasterio, quousque de fide catholica probaretur, misit; at [295 1Kb] ubi eum orthodoxum repperit, consecrans archiepiscopum, eum cum priuilegio ad propria remisit. Simulque de Hispania temporibus Iohannis pape, filii Alberici, quem uos incongrue derogastis, Iulianus Cordubensis archiepiscopus de multis et de difficilioribus causis epistolam cum legatis mittens, consilium petens, non interrogans, quis aut qualis fuisset, sed uenerationem prebens apostolice sedi, quod sibi utile erat quesiuit. Ex qua re cognoscite,  Romanam ecclesiam adhuc ab omnibus ecclesiis honorari et uenerari, solummodo a uobis detrahi et dehonestari [296 1Kb] . Dicitis quod Deo, non apostolico mandaretis, et uobis responsum non dedisset. Notum est omnibus, quia in tanta tribulatione et oppressione a Crescentio. . . . [297 1Kb] nunc positus fuit, ut quando uoluit et qualiter uoluit, nec uobis nec aliis responsum dare potuit; sed tamen citius quam potuit, nos ad inuestigandam et inquirendam uestram causam direxit. At ubi Aquis uenimus, iam eum depositum inuenimus, et neque aliquod responsum a uobis  habere potuimus. Nobis uero reuersis domum. apostolicus uos Romam inuitauit; nec tamen ad eum uenire uoluistis  . Et quia in itinere positus, non ut uoluimus, sed ut potuimus, scripsimus, nunc ad uestram sinodum reuertimur, que a uobis est uenerata et laudata, a cunctis uero, qui audiunt, deprauata et uituperata. Quis fidelium equis auribus audire potest, archiepiscopum per fidem deceptum et in carcere diu maceratum, et sic nudum uinctum, cum multitudine strepentium militum ad synodum ductum, uno teste dampnatum? Quis talia audiens uestram synodum non maledicit? Neque ut in uestro libello habetur, ter quaterque [298 1Kb] se culpabilem negantem esse, nullus uestrum eum audire uoluit, sed cum uno presbitero cum dampnastis;  quod omni auctoritate prohibetur. Quod nullius honoris, nullius dignitatis sit contra quemlibet laicum, unum testimonium credere debere: quanto magis aduersus archiepiscopum! Quia uero dicitis, ipsum se accusasse et confessum fuisse, considerate, si fuit recipienda talis confessio? Nam ut in uestro libello habetur, dicebatis ei: Pete ueniam ut uita tibi concedatur. O inutilis confessio! Acsi ei diceretur: Nisi dixeris que uolumus, uiuere non poteris. Ecce Arnulfus archiepiscopus ut patriarcha Ioseph captus et in lacum missus, timens mori negauit [299 1Kb] .





ACTA CONCILII MOSOMENSIS AUCTORE GERBERTO ARCHIEPISCOPO. 
[Apud Pertz, Monumenta Germanie historica, Script. tom. III, pag. 690.]


 CONCILIUM MOSOMENSE [300 1Kb]

Anno ab incarnatione Domini 995, indictione uIII, a papa Iohanne synodus denuntiata est habenda in parrechia Remensi metropoli. Itaque Iu Nonas Iunii conuenientibus Mosomum uenerabilissimis episcopis Liodulfo [301 1Kb] Treuerensi, Aymone [302 1Kb] uerdunensi, Notkero [303 1Kb] Leodicensi, Suitgero [304 1Kb] ciuitatis Minigardeuurde, Leo abbas monasterii sancti Bonefacii urbis Rome uicem agens domni Iohannis pape, medius inter eos consedit, in ecclesia beate Dei genetricis Marie; atque in eorum prospectu Gerbertus Remorum archiepiscopus, pro sua ordinatione rationem redditurus. Interfuerunt etiam huic concilio diuersarum urbium abbates non  ignobiles, sed uita, moribus et scientia inter suos preclari. Ex laicis quoque admissi sunt Godefridus comes et reliqui. Facto itaque silentio, cunctis residentibus qui aderant. Aymo episcopus surrexit et Gallice concionatus est, domnum Iohannem papam episcopos Galliarum causa synodi ad Aquasgrani palatii inuitasse, et eos illo uenire noluisse. Item inuitasse ad Urbem, et eos non uenisse. Nunc pro sua sollicitudine in Remensi prouintia concilium statuisse, et que de Arnulfi deiectione et Gerberti promotione contraria sibi dicerentur, per suum uicarium uelle cognoscere. Post hec protulit epistolam plumbeo sigillo munitam. Quam dissoluens, coram omnibus recitauit hoc modo se  habentem: Iohannes episcopus seruus seruorum Dei, omnibus archiepiscopis Galliarum salutem et apostolicam benedictionem, et reliqua. Hac epistola recitata, surrexit Gerbertus Remorum archiepiscopus, et hanc orationem subintulit.

Exordium: Semper quidem , usque in commune oramus.

Hanc orationem Gerbertus finiens, Leoni abbati scriptam protulit [305 1Kb] , et epistolam pape recepit, atque ita resedit. Tum episcopi a concilio secedunt, et comitem Godefridum consultationibus suis adhibent. Post hec Gerbertum ad se uocant, et Leonis abbatis monacum Iohannem ad reges Francorum cum omni honore deduci faciat, orant et obtinent. Deinde Kalendis Iulii Remis habendam synodum  denuntiant. Iam synodus soluta esse uidebatur, cum ecce Gerbertus [306 1Kb] episcopus legatos episcopos accipit tanquam a parte Leonis, ut a diuino officio usque ad denuntiatam synodum abstineat. Qui cum  renueret, in presentia ipsius Leonis peruentum est. Ibique breuiter commemorat, non esse in potestate cuiusquam episcopi uel patriarche uel apostolici, quemquam fidelium a communione remouere, nisi sponte confessum uel conuictum, uel ad concilium uenire nolentem. Sibi autem nichil horum obstare, quippe qui nec confessus nec conuictus sit, et qui solus de Gallia ad concilium uenerit. Non ergo se suo iuditio dampnaturum, qui in nullo genere oppositorum sibi male conscius sit. Sed modestia et probitate domni Liodulfi Treuerensis archiepiscopi conuentus et fraterne commonitus, ne occasionem scandali suis emulis daret, quasi iussionibus domni apostolici resultare uellet, sub nomine obedientie, ut a missarum tantummodo celebritate  abstineret, adquieuit, usque ad proximas Kalendas Iulias, quo tempore altera synodus indicta erat, Et sic discessum est.





ACTA CONCILII CAUSEIENSIS AUCTORE GERBERTO ARCHIEPISCOPO. 
[Apud. Pertz, Monumenta Germanie historica, Script. tom. III, pag. 691.]


 ORATIO EPISCOPORUM HABITA IN CONCILIO CAUSEIO IN PRAESENTIA LEONIS ABBATIS LEGATI PAPAE IOHANNIS.

Exordium.---Impleta sunt uota nostra, reuerentissimi Patres, quia tocius Gallie episcopis in caritate coniunctis, apostolica sedes cetui nostro presidet per uenerabilem abbatem et monachum Leo. In quo simul et in nobis eam prudentiam morumque probitatem esse confidimus, ut que probabiliter et necessario demonstrauimus, non in statera dolosa et iniqua, sed in equa et rationabili lance appensa fuisse gaudeamus, iuxta illud beati Augustini in secundo libro de baptismo: Non offeramus, inquit, stateras dolosas, ubi appendamus quod uolumus, et quomodo uolumus tota die dimittamus pro arbitrio nostro, dicentes: Hoc graue, hoc leue  est! Sed afferamus diuinam stateram de Scripturis sanctis tamquam [307 1Kb] de thesauris Dominicis, et in illa quid sit grauius appendamus, immo non appendamus, sed appensa a Domino recognoscamus. Nimirum hic uir sanctus et sapiens hoc intelligere uidetur, non ex hominum uoluntario sed potius ex diuino iuditio maiora uel minora habenda esse peccata. Neque enim dissimulando quodlibet illud peccatum tacuerimus, ideo illud peccatum non est? Nec si diiudicare noluerimus, ideo ante oculos  diuine maiestatis minus est? Non. Proinde pensate uenerandi patres et fratres, quid nobis in causa Arnulfi iudicandum fuerit, quem ante Dei et hominum oculos in immanum barathrum cecidisse constabat qui se ipsum proprio ore dampnabat, cuius pro rebellione et contumacia Africana concilia omne ius ademerant. Pensate, inquam, quid pro pereuntis populi salute, qui in tocius regni discrimine melius et utilius fieri potuerit, quam ut, tiranno excluso utilis populo et regno constitueretur pastor. Quod et populi quies et regni soliditas consecuta est. Sed ecce ex aduerso hostis humani generis per organa sua proloquitur: Non hoc fieri licuit sine sedis apostolice auctoritate, non sine presente legato nonnisi ab Arnulfo recepta ecclesia.

 Reprehensio et confirmatio alternatim digeste.---Heccine est auctoritas, ut innumerabilis multitudo hominum assidue pereat? Nullus Romanus, etiam inuitatus multumque rogatus, subueniat? Et qui potest, nisi presente Romano nec audeat nec presumat? Omittimus itinerum difficultates; sumptuum indigentiam, prudentis legati inopiam; et iam cum Romam uentum fuerit, non apostolice sedi liberum licebit proferre iuditium, sed quod auri talentum obtinere poterit apud Crescentium, diaboli  membrum. Non ignota loquimur. Regii ac nostri legati Romam profecti epistolas pontifici porrexerunt, et ab eo digne suscepti sunt. Sed, ut credimus, quia Crescentio nulla munuscula obtulerunt, per triduum a palatio seclusi, nullo responso accepto redierunt. Quod peccatis nostris prouenire non dubium est, ut Romana ecclesia, que mater et caput omnium ecclesiarum est, per tirannidem oppressa, omnia membra debilitentur? Hec, inquam, omittimus, et tamen in tanta rerum difficultate sacris obtemperatum legibus edocemus, ut apostolica sedes in Arnulfi causa honeste et utiliter uel addere uel mutare nichil potuerit, uel adhuc possit. Si enim quedam pontificum decreta ita sunt rata, et quedam concilia a sede apostolica ita corroborata,  ut exinde permutari nichil oporteat, eorum decretorum et conciliorum executores per omnia laude et premio digni, perturbatores autem uituperandi et omnium penarum genere afficiendi sunt. Item si sub beatissimis pontificibus aliqua prouenerunt, que cause Arnulfi similia sint, quod exinde iudicatum est, in causa Arnulfi iudicandum fuit. At Cresconius episcopus, quia rebellis et contumax, non contra principem sed contra episcopos, fuit, ab Africana synodo iudicatum est, ut potestate principis cerceretur et ab ecclesia excluderetur. Et item uniuersaliter episcopos conspirantes et ad conuentum fratrum suorum uenire nolentes sua forte ne prodantur flagitia metuentes, eadem  synodus potestate principis cohercendos. a principalibus cathedris remouendos, et ut propriis etiam careant, auctoritate publica ut rebelles auétoritate apostolica iudicauit per Faustinum et Philippum et Asellum presbyteros. Quod autem apostolica sedes in Cresconium fecit et in alios fieri docuit, hoc idem in Arnulfo summa diligentia fuit obseruatum; id est quia ad fratrum suorum conuentum amplius quam per anni spatium inuitatus uenire contempsit, et insuper in principem suum rebellis et urbis ac patrie proditor extitit, principis potestate necessaria synodo representatus est. Atque habita cognitione, qualis fuerat diffamatus talis etiam est sua professione detectus. Sed inquit emulus: Non potuit diiudicari; ecclesiam recipiat,  suis uiribus resumptis suisque diu retentis amicis, ad iudicium prouocetur. Quidnam est armatus a tirannide remoueri? Immo non aliter quam spoliatus potuit diiudicari. Sed eque tirannus armis circumpseptus nunquam ad iudicium potuit adduci. Quid est autem ecclesie receptio, uirium resumptio, amicorum retentio, nisi in reges nostros tirannidis extincte resuscitatio, iniuriarum ultio, malorum subleuatio, bonorum omnium oppressio? Sed obsidibus, inquit, et sacramentis astringatur multis modis. Num plura et ualidioris generis sacramenta repperiri poterunt ante prolatis? Num obsides fratris eius Richardi episcopo Brunoni  eiusque sororis filio preferendi? Quo ergo iure Bonefatii pape decretum in irritum deuocabitur, qui intonat, ut si reus adesse neglexerit, dilationem sententie uel absentie non lucretur. Nimirum hec decreta apostolica nec fugientem protegunt, nec confessum uel conuictum ecclesie restituunt. Non igitur iure spoliatus eam recipiet ecclesiam, quam nec sicut episcopus rexit, sed sicut predo crudelissimus deuastauit, sed dicant summi pontifices Leo et Zozimus magnusque Gregorius, quid de huiusmodi confessis uel conuictis auctoritate apostolica statuerunt. »Huiusmodi, inquit Leo, lapsis ad promerendam Dei misericordiam ecclesia priuata est, expetenda secessio, ubi illis satisfactio, si fuerit digna, sit etiam fructuosa.« Et Zozimus  Lazarus dudum in Taurinensi concilio grauissimorum episcoporum sententiis pro calumpniatore dampnatus, cum Brictii innocentis episcopi uitam falsis obiectionibus appetisset, post uero ab eodem Proculo, qui inter ceteros dampnationi eius in synodo assenserat, sacerdotium consecutus est. A quo ipse uite sue conscius, datis litteris in abdicationem sui se sponte submouit. Et Gregorius ad Iohannem archiepiscopum prime Iustiniane: »Dilectissimus inquit, lator presentium Nemesion ad nos ueniens indicauit, sicut et gestorum exemplaria que huc detulit continebant, Paulum Diacline ciuitatis episcopum et post pauca etiam libellum, in quo ea de quibus accusatus fuerat uera esse confessus est, obtulisse. Qua de re sententia episcopali illo deposito  se eius loco [308 1Kb] cum fraternitatis uestre consensu esse episcopum ordinatum.« Et Iohannes papa uniuersis ecclesiis per Gallias constitutis »Predictum, inquiens, Contumeliosum episcopum ut habeat penitendi licentiam, petitorium uobis dare censemus, ubi errorem suum euidenter alligans, sub die profiteatur et consule.« Non, inquit calumpniator, potuit Arnulfus se ipsum dampnare sine apostolice sedis legato. Quomodo ergo Lazarus quomodo Paulus et Contumeliosus, et, ut propius ad causam accedamus, quomodo Ebo Remorum archiepiscopus? Si enim Arnulfo non licuit, nec illis. Sed manifestum est illis licuisse. Licet enim mala relinquere et bona facere sine apostolice sedis  legato et auctoritate. At criminosum in ordine pontificali stare malum est, et ab eo recedere bonum. Bene igitur Arnulfus fecit, si ab ordine pontificali recessit, in quo criminosus stare non potuit. Bene reliquit, quod contra diuinas et humanas leges per dolum accepit. Cur ergo calumpniator, inquit, detinetur omni potestate exutus, ac non potius quo uelit abire permittitur? uidelicet, quia Euthices archimandrita in synodo depositus ab imperatore est directus; sed hunc magnus Leo papa ad remotiora duci iubet, ne in eo seuiens morbus suo contagio alios corrumperet. Iuste ergo detinetur, qui adhuc necem patrie meditatur, suosque satellites  crebris legationibus incitat, ut a cepto furore non desistant. uidetis, reuerendissimi Patres, nobiscum stare apostolica et ecclesiastica iura. Sed quid faciemus improbis hominibus, quibus nulla ratio sufficit, nisi etiam corporeis sensibus satisfiat? Cedamus talium importunitatibus, et nichil sine presentia legati apostolice sedis in causa Arnulfi factum esse doceamus. Certe Seguinus, uenerabilis uite Senonensium archiepiscopus, Domini pape Iohannis uices per Gallias sibi creditas Rome innouauit, et ita a latere apostolici cum decreto priuilegii ueniens eius uices usque in presens omnium episcoporum Gallie consensu prosecutus est. In huius ergo presentia Arnulfus se ipsum sacerdotio exuit, atque iuxta decreta apostolicorum uirorum, Zosimi, Leonis  atque Gregorii, petitorio uel confessionis, seu ita placet dici, abdicationis porrecto libello, sacerdotalia deposuit signa. Pro qua re ad iudicium deuocamur, quasi innocentem oppresserimus? Nos uero illum non solum non oppressimus, sed etiam per duodeuiginti menses bella, seditiones, regni discidia molientem tolerauimus, cum Africana concilia post secundum mensem uocationis eum a communione remouerint, et anniuersario concilio non occurrentem eum in se dixisse dampnationis sententiam iudicauerint; neque post expletum annum eius uocem penitus audiendam. Sed o Christiana fides, o religio Christiana; quis unquam nocens habebitur, si patrie proditor hodie uelut innocens absoluitur? Sileant ammodo leges, iura regum conticescant, si neminem in iudiciis attingere fas est, nisi quem Crescentius tyrannus  mercede conductus uoluerit absoluere uel punire? Patrie proditor ferat premium, et qui eam liberauerit, propellatur in exilium. Sed non sic sanctus Spiritus per os Dauid cecinit: Semel, inquit, id est incommutabiliter, locutus est Deus ; duo hec que se audisse commemorat, scilicet quia Dei potestas in dampnando reprobos et misericordia in glorificando  electos; quod ipse subinfert: quia tu reddes unicuique iuxta opera sua , id est iuxta hoc quod est, inquit, non iuxta id quod non est, dicente propheta: ue his qui dicunt bonum malum et malum bonum, ponentes lucem tenebras et tenebras lucem . Si ergo beatorum pontificum, Gregorii, Leonis, Zosimi, decreta itemque Africana concilia rata habenda sunt, uituperandi ac penitus sunt contempnendi, qui Arnulfum irregulariter deiectum inmurmurant, nostramque simplicitatem apud apostolicam sedem insimulant, quasi eum pro sua innocentia sedem apostolicam appellantem deposuerimus, cum ipse potius ad electos a se ipse iudices confugerit, atque ab eis post confessionem modum penitendi postulauerit. Quod imponit finem litibus iure Africani  concilii.

Epilogus.---Nunc ad te qui uices domni Iohannis pape in hac synodo retines, abba Leo, recurrimus, et si qua te pietatis uiscera mouent, admonemus, ut pacis exturbatores auctoritate apostolica conquiescere facias. Neque enim zelo Dei aut fraterna caritate commoniti pro Arnulfi restauratione satagunt, quem Dei et uniuersalis ecclesie iuditio in perpetuum sacerdotali officio exutum esse sciunt; sed nouitate rerumque permutatione delectati, sanctam et apostolicam ecclesiam contra nos incitant, ut dum non erit qui audeat contradicere, impune liceat eis peccare. Quod quantam [309 1Kb] Romane ecclesie pariat inuidiam, tua sanctitas recognoscit. Neque enim iuditia populi ita retusa sunt, ut interdum quid sit equius et iustius non intellegant. Cui rei dum a  quibuslibet episcopis inconsulte resistitur, sacerdotii grauitas et dignitas nostro uitio dispicitur. Iungatur nobis per te beati Petri apostolatus, redintegretur per te iam scissum rete ecclesie, ut dum re bene gesta Romam redieris, spe, uoto ac desiderio a Galliarum episcopis iterum reuoceris.


Explicit concilium Causeium.




ANNO DOMINI DCCCCXCu-MIII.
PURCHARDUS MONACHUS AUGIAE DIuITIS





NOTITIA HISTORICA.


Sub florenti et numeroso Witegoui magisterio inter alios effloruit Burcardus monachus ingenii et facundie gratia prestantissimus, peta grauis et excellens. Inter cetera que scripsit, iubente Augiensi congregatione abbatis sui Witegoui res preclare gestas heroico metro cecinit. Exstat eius carmen cum prefixa monasterii pictura in antiquo codice ms. cuius initium tale est:

Incipit hic textus per dicta petica scriptus.





PURCHARDI CARMEN DE GESTIS WITIGOWONIS ABBATIS,






ADMONITIO PRAEuIA.

 Witigowo  abbas Augie diuitis post Ruodmannum, Sangallensibus infestum, annis 985-997 prefuit  . Cuius domi forisque gesta Purchart monachus ex decreto Patrum Augiensium scribenda suscepit, et anno 993 aut 994, incepta atque ad hoc tempus usque perducta anno demum 996, continuatione auxit, qua iter Ottonis III Romanum uerbo attigit. Liber, sub forma dialogi inter Petam et Augiam uersibus hexametris scriptus, curas abbatis in colligendis bonis monasterii dispersis, in construendis adornandisque ecclesiis, recenset, itinera eius in obsequio regis facta et iter Romanum leuiter perstringit, et priuilegia inde reportata memorat. uersus quisque, quemadmodum supra in Hrotsuithe operibus uidimus, duabus partibus constat, in eumdem fere  sonum exeuntibus.

Codex unicus ex monasterio Augie diuitis bibliothece Carlsruhane illatus, referente socio doctissimo et de re nostra optime merito u. cl. Molter, consiliario intimo et bibliothece prefecto, nobis innotuit   , et serenissimi principis, Leopoldi Magni Ducis Badensis, iussu flagitanti mihi transmissus, iam editione nostra exprimetur. Est membranaceus in-4to autographus, manu seculi X exeuntis exaratus, ab auctore ipso hinc inde correctus, et calamo paulo graciliori ad finem perductus. Habetur carmen in codice n. CCu, olim signato, foll. 71-84. Post Alcuini questiones in Genesim et Capitula propositionum ad acuendos iuuenes, atque interpretationem parabolarum Salomonis precedit, cuius prime pagine partem aduersam explet; sed libro pauca ante secula denuo compacto, ordo paginarum turbatus est, ita ut que hodie numeris 71, 72, 73, 84, continuis male signantur, ut sententiarum ratio indicat, numeris 71, 72, 79, 80, 81, 82, 77, 78, 73, 74, 75, 76, 83, 84, signande sint; quarum qui dem 71-78 quaternionem, 79-82 duernionem efficiunt, 83 dimidiata est, 84 parte auersa Parabolarum initium exhibet. Iam, iusto ordine restituto, petam nostrum audiamus.



DE GESTIS WITIGOWONIS ABBATIS.


 Reuerentissimo Augiensium Patrum senatui, spiritalem uitam in Christi dilectione possidenti, Purchart, iuxta tante sublimitatis uelle se ut inferiorem in omnibus obedire.

»Cum totius fons sapientie uideatur deriuatim e uestri cordium fluentis emanare, atque uirentia prata uestrorum secundum apostolicam regenerationem filiorum indaganter irrigare, miror, cur me horum omnium stolidissimum, qui nec flosculo exarescentis feni ulla ratione possum comparari, ad tam sublime opus scribendum sicut in sequentibus apparet eligere dignaremini. Sed me ut existimo scire, uestra paternitas, semper pietatis uisceribus redundans, doluit me somno pigritie deditum imis incumbere, ac numquam ad aliorum matura studia  me ipsum prouocando erigere; ac ob id, ut credo, non pro idonee artis peritia, sed ut otio uacanti alicuius operis preberentur medicamina, iniuncta est mihi a uobis sequentium rerum ad explicandam seriem, licet herilis, mihi tamen minus diserto impossibilis  obedientia. Scripsi enim, uestra coactus iussione, quando cepit, uel quomodo dominus noster uenerabilis abbas Witigowo uirtutum studiis in hac floruit potestate, quomodo etiam in sue prelationis initio predia nostra, tempore Ruodmanni abbatis captiuata pace, ab inuasoribus direpta penitusque uastata, in integrum adquirendo restituit, et quanto ardore in seruitio Dei flagrans, ad ipsa diuina officia celebranda qualia uel quanta ecclesiarum templa in quibusdam ad nos pertinentibus locis constituit, suisque de rebus opulentissime dotauit. Quid enim per decem annos huius iam prelationis regimen subeundo in hoc loco fecerit sub ecclesiarum structuris, et in uariis diuersi operis arcuum columnarumque celaturis, in altaribus quoque et in crucibus  auro atque argento fabrefactis, illis quippe preciosis monilibus mira gemmarum textura insertis, non pretermittit intactum stilus hec omnia scribentis. Et quod per singulos annos fecisse probatur, in uniuscuiusque operis consummatione  singulariter declaratur. Igitur sub quadam apellatione loci personam feci meis assertionibus occurrere; scribensque sub exametris uersibus in pronum currentibus, omnia studui, Deo adiuuante, uestrisque orationibus, fine tenus perficere.---Sed quia uestro, Patres reuerentissimi, alligatus imperio, licet me per nullum utilitatis incrementum sciam subsistere, et tamen conatus sim me ad ea quasi audacter obiicere, que etiam alii fortioris  ingenii expauescendo neglexere, rogo, ut in tam audacibus ceptis non superbam estimationem mee proteruitatis, sed pocius intueri uelitis mei humillimam [1 1Kb] intentionem obedientis. Si qua etiam reprehensio, quam multam esse non nego, latitantis uitii in hoc opusculo a uobis possit uideri, hanc, ne offendiculo fiat uera cognoscere uolentibus, latenter emendare dignamini [2 1Kb] .«


 INCIPIT HIC TEXTUS PER DICTA PeTICA SCRIPTUS,
FLOREAT IN QUANTIS ORNATIBUS AUGIA FELIX
HAC IN STRUCTURA, QUAM FECIT NOBILIS ABBA
DANS STUDIUM CHRISTO, QUI NOMEN HABET WITIGOWO.




PeTA [3 1Kb] .
Inquisita refer, quid plores, Augia mater,
Auctrix cunctorum, Domino donante, bonorum;
uertice crispantes aut quid diuellere crines
Tu conare, genas aut dilaniare tenellas?
[5] Quidue rigans lacrimis malas residere uideris,
uultu summisso, ueluti sub carceris antro?
Quid pia mater, habes, quod sic tua tempora defles,
Aureole [4 1Kb] pacis semper uernantia ramis?
An donis Domini uis sic ingrata uideri,
[10] Anne recordaris niteas quo stemmate lucis?
Ipse tibi talem quoniam concessit honorem,
Semet in orbe locus de quo non iactitat ullus.
Nam pietate sua sic disponente, remota
 Omnibus e terris, spetiali pace quiescis,
[15] Libertate potens, terrena negotia spernens,
Solius Domini tantum sociaris amori,
Quod libertatis laus creditur esse perennis.
Seruitioque sacre feruens deuota Marie,
Dignius in terris eius thorus ipsa uocaris;
[20] Quod speciale decus tibi contulit ipse benignus,
Inspirata sacro genuit quem Pneumate uirgo.
Cur non exultas, opibus que plena redundas?
Quod super astra uolat, quicquid maris unda ministrat,
Si quid gignit humus, tis [5 1Kb] suppeditatur in usus.


AUGIA.
[25] Fili, quid loqueris? puer es, puerilia dicis.
Quid me uexari luctu mentiris inani?
 Cum me despiciat [6 1Kb] sponsus solamque relinquat,
Acsi captiuam, nullo solamine fultam.


PeTA.
Ut mos est puero si nunc puerilia dico,
[30] Est mihi dicendum, nulla racione silendum,
Numquam femineis credi debere querelis;
Sed de quo sperni uidearis prode roganti.


AUGIA.
Credo, tui cordis non est presumptio talis:
Nescio sed cuius solamine tutus alius,
[35]  Plasphemas audes me contra mittere uoces.
Non tamen hoc miror, cum sponso spreta relinquor,
Me uilem precii retinent quo iudice cuncti.
Sed non sum uanis mulier clamosa querelis,
Perfecte fidei uolo qui [7 1Kb] succumbere legi,
[40] Pulcher apostolico quam laudat dogmate sermo
Dicens: »uir talis qui non datur esse fidelis,
Debet saluari fretus muliere fideli  .«
Et ueniet tempus quando deuictus amicus
Languet amore meo; remeat, stabilisque manendo
[45] Congaudendo sue sua tollit gaudia sponse.
Tuque tui similes, post federa tanta, calones,
Non estis ausi me uoce lacessere turpi.


 PeTA.
Qui sub iure tuo seruili compede uiuo,
Debeo, si merui, te precipiente feriri;
[50] Nam decet ut propriis dicionibus ipsa fruaris,
Atque regenda regas tu, non aliena potestas.


AUGIA.
Non aliena mihi possunt hec iura uideri,
In quibus ipsa potens sum sponsi sceptra capescens,
Tantum si stabilem mecum retinere ualerem
[55] Hunc preceptorem, uirtutum flore nitentem,
Qui mihi totus amor sacer et moderaminis auctor
Claret, propterea sine quo non est mihi uita;
Nam sitis igne pio magis uror cumque bibendo.


PeTA.
 Cum stulte fusis a me sis lesa loquelis,
[60] Territus inde meus cepit decrescere sensus,
Ac ad que loqueris mihi surdo non patet auris.
Fac, rogo, quapropter, tibi quod sapientia mater
Suadendo iubeat, sonti tua dextera parcat;
In uenie donis mihi sit correptio dulcis.


AUGIA.
[65] Esto securus, quoniam patientia uirtus
Me docuit uere [8 1Kb] conuitia spernere queque;
Rebus in aduersis nec abessent prospera [9 1Kb] mentis,
 Si sponsus solum uellet sibi uiuere mecum
Continuus, stabilis, nusquam pergendo localis.


PeTA.
[70] De pietate tua confidens, obtima domna,
Ex his que dixi ueniam me posse mereri,
Que nunc ignoro de te perquirere tempto.
Dic mihi, Ruodmanni post funera, patris amandi,
Qui diuersorum tibi dotes auxit honorum,
[75] Sed pro morte sua uiduatis uestibus usa,
Quid sit quod thalamis iterum sociata fruaris.
Quis uel quantus erit, quem sic tuus ignis adurit,
Aut quando tedas celebrasti dic, rogo, tantas?
Que sic obscure me tunc tenuere latebre,
[80] Quod non me tantis licitum fuit adfore festis?


 AUGIA.
Hec si nosse uelis, penetrale reuisere mentis
Te iubeo; pateat tibi quod mea dictio firmat.
Quod me coniugiis iterato federe cernis
Innexam, uita postquam priuabar amata
[85] Ruodmanni patris, mihi qui largitor honoris
Augebat dotes sub gaza diuite pollens,
Ut ne mireris per dicta futura moneris.
Nam me cum solam, nullo custode, relictam
Sentirent homines sub iniqua peste latentes,
[90] In me, nullus erat quia uindex, arma mouebant,
Rebus me patriis, euersis funditus aruis,
Priuantes, tractu sub prede, flebile dictu!
Aequabatque solo me sternens dira cupido
Illorum, quondam celi super astra leuatam.
[95]  Ambicione pari necnon in pectore capti,
Predia sub scripto mihi tradita tempore prisco.
Nil sibi iusticie seruantes, obtinuere.
Talibus in furiis impune furentibus illis,
Sedi deplorans, pectus manibusque cruentans;
[100] Nam fuit augmentum luctus geminata malorum
Sors, funus patris, funestaque preda latronis.
Sed tamen e tanto tractabam plurima damno.
Inter tot casus defensor cum mihi nullus
Staret, quo talem possem superare laborem.
[105] Deuenere mei turbato corde coloni
Acciti de me [10 1Kb] , mihi consiliumque dedere
Utile, quod signis ratio firmabat apertis.
Nostrum communem nam me replicante laborem,
Illorumque mei per casus damna uideri:
[110]  Mater consiliis, dicebant, utere nostris.
Exagitent lites si te bellique furores,
Nec tibi nec nobis nullius summa salutis
Adsit, fautoris nec spes solatia dantis,
Te magis obtamus, quod honestius esse probamus,
[115] Huic desponsari, cuius dicione tueri
Possis, raptori maneas quam pastus hianti:
Res etiam nostre cuius munimine salue
Tutentur nobis sub pacis flore prioris.
Hunc ego conquirens, has cepi promere uoces:
[120] Dicite, filioli, si uir queat unus haberi
 Inuentus, mundo qui conuersetur in isto,
Talis uel tantus, uirtutibus undique septus,
Ut pacem capiam, cui certo federe nubam,
Atque fugans hostes nobis hucusque nocentes,
[125] Robur uirtutis sponsi gerat ipse prioris.
Tunc monstrabatur, qui nunc superesse uidetur,
uir magni meriti, laudamine congruus omni,
Christo dilectus, domnus Witigowo uocatus,
Utilis in lingua, cui sancta sophya magistra.
[130] Fecerat hunc omni doctorem celitus orbi,
Et bona que uerbis docet, hec colit omnia factis.
Nullius plectrum lingue, non organa uocum,
Nec que de factis resonat scriptura beatis,
Enarrare ualet pietas quam maxima constet
[135] Huic domino patri, qui templum Pneumatis almi
 Factus, diuine sedes est atque sophie.
Hinc quoque consilii capiens munimina tanti,
Per regale datum, per pontificumque senatum,
Talibus electo meritis sum tradita sponso,
[140] Qui decus omne mihi retulit mox dote recenti;
Eius quin totum sub dextro iure sinistrum
Deficiens, in me nullam uim posset habere,
Ipse domi mecum si uellet uiuere tantum,
Ut iam precinui, cessans hinc inde uagari.


PeTA.
[145] Que modo dicuntur de te, si firma probantur,
Tristibus abiectis decet ut magis ipsa fruaris
Leticia, munitor cuius manet iste senator,
Tantas uel tales cuius fert actio laudes.
Sed quos flendo canis grandi gemituque reuoluis
[150]  Motus instabiles eius gressusque uagantes,
Ni fallor, credo, dubia nec mente recondo,
Eius pergentis non se res ducit inanis;
Tu, tam continuus quo tendat transitus eius
Dic inquirenti tantum ratione patenti,
[155] Menteque qua uadit res protinus ipsa probabit.


AUGIA.
Pulsat sepe uiam diuerso tramite tritam
Circumquaque uagus meus hic per deuia sponsus.
Sepius ad regem cursum tenet ecce frequentem;
Quo per multorum morulas tardando dierum
[160] Congaudet regi, quia colletatur et illi.
Nam cum doctiloquum sapientia conderet ipsum,
Dicitur os regis, populorum lingua salubris,
Inter catholicas primas rutilando columnas;
 Regum rectores, comitum docet atque cohortes.
[165] Rege iubente, suis parent simul omnia dictis.
Contra uelle suum se uertit nemo retrorsum;
Esse manum regis nam plebs hunc predicat omnis.
Taliter hic tardans, sceptris regalibus astans,
Ecce domi sponse non uult memor esse relicte.
[170] Tandem sceptrigeram cum tardus deserit aulam,
Ad patriam rediens, demum uenit alter ut hospes,
Mansitat atque meis exosa mente sub alis
uix unam noctem, quod cogit transitus idem.
Hinc iterum uotis capitur mens ire uolentis,
[175]  Oret apostolicas ut prona mente lucernas;
Ad persoluendum Romam uult uisere uotum.
Nilque moratur iter, ueluti per tristia semper
Me paciens solitis post se clamare querelis.
Cursu continuo tardans hic tempore longo,
[180] Clauso multorum remeat sub fine dierum:
Et ueniens ad me, dicit: »Carissima, salue!«
Hoc etiam dicto, dicit: »Celer inde ualeto!«
Primo fitque uale, quam signent oscula Salue.
Circuit hinc omnem uariis discursibus orbem,
[185] Caute prospiciens cuius sit cespitis heres,
Inuenit et de me se predia multa tenere.
Tunc faciendo moras, sedet illic rite gubernans
Omne quod est fractum dinoscitur atque solutum,
Sedes desertas destructaque tecta reformans.
[190]  Colligit et fructus generat quos herbida tellus,
Nolens inculte [11 1Kb] sine fructu rura iacere.
Diues possessis ita semper gaudet in aruis;
Ex quorum sumptu desudat diuite cultu
Peruigil, ecclesias Domini sub honore dicatas
[195] Gemmis ornari uarium per stemma metalli,
Et per structuras studet has augere politas;
Cuius opus studii tibi paucis intimo, fili.
Purchardus ductor  , summe probitatis amator,
Regalem fiscum, Sleitheim [12 1Kb] cognomine dictum,
[200] Ad laudem matris nobis dedit Omnicreantis,
Sic tamen hunc tribuens, post eius uiuere [13 1Kb] presens
Coniugis atque sue post nostrum dixerat esse.
Tunc stetit hic multos sine nostris usibus annos;
 Nam postquam uite finem dux clauserat ipse,
[205] Iuxta condictum coniux  possederat illum,
Que post hunc multis in mundo uixerat annis.
At quando domini, superest qui, iura subiui,
Congruit ut donis promptus seruiuit in amplis
Matrone tali regali stirpe fluenti,
[210] Quod gessit studio sperans de fenore tanto,
Quatinus hec eadem flaglando [14 1Kb] sic per amorem
Hunc sibi continuo sociaret federe firmo.
Et deuicta suis per dona monentia uotis,
In sua iura locum proprie [15 1Kb] dedit ante notatum.
[215] Plurima quid refero? Confestim uenerat iilo,
Menibus et cunctis nouiter docteque paratis,
In partes uarias que soluerat ipsa uetustas,
 Aedibus ecclesiam gemuit censuque neglectam.
Quam circumcingens et fundum lacius augens,
[220] Fecit opus clarum, Domino pernobile templum,
Adiungens omnem qui congruit, ecce decorem.
Rebus et ipsius nunc ecclesiasticus usus
Sufficit ecce loco; laudetur Christus in illo.
Est alterque pagus noster Funginga uocatus,
[225] Pulcher in aspectu, sub cultus fertilis usu,
Quem dedit inprimis mihi certo federe dotis
 Me sed adhuc teneram cum primo flore puellam
Presul Pirminius cepisset amare beatus,
Norma iustitie sub sobrietatis amore;
[230] Hunc Witigowo meus pro cuius  amore maritus
Diligit in tantum, ni fallor protinus ipsum
Ut mihi preferret, si res fortunaque uellet;
Precinui deflens nam me uelut ante relinquens,
Perdurare loco non semper cessat in illo.
[235] Ac ibi cum modicum spectaret stare sacellum,
Quod signum tituli uox clamat garrula uulgi
Presulis ob meritum uenerandi, qui dedit illum,
Esset ut ad munus mihi dotis in ordine primus,
Has minimas edes ex cunctis partibus augens
[240] Alte constructum perfecit nobile templum.
 Per girumque loci faciens habitacula claustri,
Adiunxit cellas Domino famulantibus aptas,
Hic ut securi uiuant sine turbine mundi,
Addens ex opibus quecumque poposcerat usus.
[245] Tale monasterium Christi sub honore dicatum
Iste meus studio patrauit uir Witigowo.
Est tamen hoc operum tenuis uelut umbra suorum,
Nam grauiora quidem perterrent quemque loquentem
Sit quamuis sapiens, his est tractatibus expers.
[250] Finibus in multis, qua latus tenditur orbis,
Seruitium Domini celebratur corde fideli
In sacris domibus, quas fecerat ipse benignus.


PeTA.
 Mater, mira refers muliebri pectore merens.
Gaudia letitie tibi tergant uiuere triste;
[255] Conuenit hoc pocius sub patris laudibus huius.
Id non contemptus, sed honor tibi dicitur auctus.
Intendit recte regum secreta tenere,
Ut sit principibus pariter perfectus amicus;
Inde potens uere tuus est defensor ubique.
[260] Dic, si regificis umquam solamina donis
Ille tibi ferret, quando de rege rediret.


AUGIA.
Pre tulerat certe; non est mihi posse negare.
Nam testamentum quod per regale sigillum
Munitum fuerat, dudum redeundo ferebat,
[265]  In quo libertas mea firmaturque potestas.


PeTA.
Per que debet ei dare grates contio nostri;
Nam sunt communis liberrima scripta salutis.
Hoc ad gaudendum, non tristi more dolendum,
Te, rogo, commoueat quia sic tua sceptra coruscant.
[270] Dic et, apostolicos cum uiseret ille patronos
Rome, post reditum tibi ferret quale datiuum.


 AUGIA.
Quod dedit ipse mihi, licet essem pectore tristi,
Tale fuit donum, quo non preciosius ullum;
In quo ponendo spem, nulla pericla pauesco:
[275] uas cristallinum, Christi de sanguine plenum.


PeTA.
Dico letanter: Gaude nunc, Augia mater,
Munere pro tali, cum sis felicior omni
Mundo; quam felix est et tuus ille fidelis,
Subtilis talem tibi cui coniunxit honorem,
[280] In quo, domna, uales culparum tergere sordes,
Hostes ac gemini tibi non sunt, crede, timendi.
Et reliquis opibus si te pater ipse beatus
Non claram faceret, tamen hec data dona notarent,
 Ut precessores meritis precelleret omnes.
[285] Tantorum laudes operum, Deus accipe clemens!
Nam quod in his canitur tua gloria lausque probatur,
Es qui per patrem dignatus mittere talem
Augensi matri, quo plaudant munere nati.
Nobis alternis est sermo sed quia dictis,
[290] Horum templorum structuram, queso, tuorum
Ad laudem Domini quis fecerit, ede roganti.
Pingitur astrorum uario uelut ordine celum,
Sic redimita tuis stellaris et ipsa sacellis.
Hoc decus esse tibi nec prisco tempore uidi,
[295] Cum pater in mundo Ruodmannus uixerat isto,
Quamuis et ipsius stares ditissima rebus.
Menia tanta uirum peragi sic posse per unum,
 Miror, bis quinis tam parui temporis annis,
Ex obitu numerus quos ordine continet eius.
[300] In meliora locum mutauit quis, rogo, totum
Hunc pulchre renouans gemmisque micantibus ornans?


AUGIA.
Pulchrius ut cernis quod fulget in edibus istis,
Hoc totum fecit, modo qui proximus hesit.
Nam uelut ipse canis, domini de morte prioris
[305] Ascendit decimum nunc orbita solis in annum,
Quos me predocte [16 1Kb] Witigowo rexerat iste.
Ac ut precinui, licet huc illucque uagari
Numquam cessaret, mihi rarus semper et esset,
Impigre nullum tamen intermiserat annum,
[310] Hunc operis facto quin claudere uellet in uno;
 Et quando cepit uel quando cepta peregit,
Nunc tibi colloquiis a me monstratur apertis.
   Ceperat in primo mihi cum dominarier anno ,
Est  latus ecclesie leuum genitricis ad alme,
[315] Fundans eximium deuota mente sacellum,
Quod Ianuarii uoluit sub honore dicari,
Celestis patrie quem fecit amore subire
Palmam martyrii uictrix confessio [17 1Kb] Christi
In quo dispositis diuinis cultibus aris,
[320]  Una beate tibi protomartyr, Stephane, Christi
Est erecta, preces ut clemens ipse receptes,
Quas deuotorum tibi fundit contio fratrum
Altera, Laurenti, tibi cernitur atque dicari,
Tu simul ut uotis te rite precantibus adsis.
[325] In medio quarum Witigowo, norma bonorum,
Erexit celsam studiis feruentibus aram,
Hanc ornans tabula gemmis auroque parata
Qua Ianuarii concluserat ossa beati.
In tali primum studio perduxerat annum.
[330] uoces omnigene dicant: Tibi gloria, Christe! 
   Ut cursus anni tunc aduenere secundi ,
Diuini cultus non immemor ille beatus,
Pulchre formatam cepit fundare capellam,
Porta monasterii qua pandit peruia claustri,
[335]  Omnibus aggressum demonstrans atque regressum
Quam sub Pirminii sacrauit honore beati,
Qui pastor primo me rexit amore paterno.
Inde morans operi nil, iunxit menia claustri,
Hic ubi circuitus fuerat non rite peractus,
[340] Hac Ianuarii supera de parte beati
Culminis ecclesie, quem tum perfecerat ipse,
Atque gradus saxo fecit post ista polito,
Scanditur ecclesie per quos ad limina porte.
Picta manet muro necnon Genitricis imago,
[345] In gremio Christum gestantis, pignus amorum,
Quam graduum fratres proni super alta iacentes,
Orando tangunt, ac sancta per oscula lambunt.
At latus ad dextrum signat pictura beatum
 Euangelistam Marcum, faciemque decoram
[350] Fert Ianuarius leuo sub margine pictus,
Orat quos ambos deuotio nostra patronos;
Pingi quos ideo uoluit domnus Witigowo,
Ut defensores defendant undique tales
Nos ex insidiis his aduersantibus hostis.
[355] Iusserat et totum pictores pingere claustrum;
Sunt ille tabule que per laquearia picte,
Signantes patrum facti monimenta priorum;
uiuere quod bellis, que conuersatio pacis
Illis tunc fuerat, totum pictura figurat
[360] Introitum claustri, quem uerbis ante notaui,
Sub forma patrum iussit uariare meorum,
Quos mihi prelatos fecit prelatio dignos,
In quocumque loco soliti sunt cernere primo
 Qui ueniunt templum Domino sit quale paratum:
[365] »Tu  quoque uilescis tanti priuata decoris,
Un non una tibi domus est, que possit haberi
Apta ministerio Christi, popularis et ordo.
Nec teneat spatium, sub quo glomeretur in unum.
Iuxta quod possum, nunc est mihi uelle benignum:
[370] Structure ueteri, modo pars que tota sacelli
Constat, adequatos forma coniungere muros
 Aequalis spatii iunctura circiter omni;
Fiat obumbratum pariter tectumque per unum
Illud opus nostrum, superest et quod modo priscum,
[375] Et sic ecclesie firmemus culmina magne.«
Gaudia tunc animo fateor me promere leto,
Eius quod dulci uerbo me contigit uti;
Mecum nam raro uerbum permusitat ullum.---
»Gratia, domne, tibi! tum flexo poplite dixi,
[380] Miro qui cultu rerum uarioque paratu
Me decus esse facis diuersis partibus orbis.
Omnia que placeant, tibi quod sapientia pandat,
Fac, rogo, fac gaudens, ex ipsis nulla relinquens.«---
Plurima quid refero nimium iam tarda loquendo?
[385]  Omnia que dixit, tribus annis ipse peregit,
Aequali forma faciens compage uenusta
Tale Deo templum, quo non spatiosius ullum.
Omni structura diuerso stemmate fulta,
Ut domnus uoluit, festinans ipse parauit
[390] Huic arcus camyros  et subdidit undique sculptos
Gipso, sub uariis et uerno flore figuris.
Fecerat hos sectas et sustentare columnas
Pulchre de saxis distinctis atque politis.
Tunc opus omne quidem cum perduxisset ad unguem,
[395] Letitia grandi templum sollemne dicari
Fecerat in sancte deuotus honore Marie,
 uirgineique chori, pro nobis in prece proni,
Et sub apostolicis Petri Paulique coronis.
Largitor studii talis tibi, Christe [19 1Kb] , uolenti
[400] Iura potestatis sex taliter indidit annis. 
   Mox ut septeni deuenit circulus anni ,
Altius arrectam sursum construxerat aulam,
Sancte, dicata tibi, Michahel [20 1Kb] archangele Christi,
Que micat Otmaro pulchre pariterque beato.
[405] Quam per utrumque latus firmauerat ille benignus
Cum turri gemina, tereti sub imagine facta,
Fornicibus curuis per circuitumque reductis,
Ad quas ascensum monstrat gradus esse supinum.
 Has inter, pretii mercatus pondere magni,
[410] Cymbala signorum suspendit dulce [21 1Kb] sonantum.
Ante domus sancte limen post ista Marie
Excoluit pulchrum, parui licet equoris, hortum.
Quem cingens muris ac arcubus undique curuis,
Fecit terrestrem paradysum luce micantem,
[415] Qua longe splendet templi decus atque relucet,
Huc aduentanti noua dans spectacula plebi.
 Huius in ecclesie medio, quam fecit et ipse,
In gradibus positam sublimem sustulit aram,
Fronte sub aduersa que respicit ostia contra,
[420] Ut mos est, tabulam cui tunc prefecerat unam
Fulgentem solidis auri de mole talentis.
Per cuius medium speculum patet ecce serenum,
Quod pariter uiridis uitrei manet atque coloris,
In quo quisque suum ualet apte cernere uultum.
[425] Si quis in ecclesiam graditur uel peruius ipsam
Coram se pronus, nature poscit ut usus,
Ecce retro positum rutilat spectabile totum.
Talibus in studiis me sic senioris amantis
Hoc pergrande decus se clausit septimus annus. 
[430] Auctor tantorum tibi sit laus, Christe [22 1Kb] , bonorum!
    Ut sol octaui metam tunc uoluerat anni ,
Hoc paradisyaco coram fundauerat horto
Aeclesiam sancti prepulcram Bartholomei,
Atque salutiferum iuxta sacraria templum
[435] Fecit, Herasme [22 1Kb] , tibi, simul et tibi, martyr Heracli [23 1Kb] .
Hoc statuit causam domnus Witigowo per istam.
Aedibus in sacris prefulgens ut locus omnis
Esset confugium, spes, tuta salusque precantum,
Illorum sordes ut Christus diluat omnes,
[440] Sanctorum meritis interuenientibus ipsis,
Nomen per quorum micat unumquodque sacellum.
    Sic ex octauo florens uirtutibus anno ,
Ascendit nonum , quem cepit ducere totum,
Ornans aureolis altaria singula gemmis.
[445] Ante, Maria, tuam, uirgo prenobilis, aram
Una sub ascensu graduum miranda paratu,
Gemmis ac auro uestita nitescit ab illo.
Fecit et argenti plectro tabulata parari,
Cum quibus est laterum precingens undique textum,
[450] Are quem lecti specie [24 1Kb] circumtulit ipsi,
uoceque de nostra Confessio dicitur alma.
Hidria post ipsam Domini stans comminus aram,
Qua fieri uinum fluxum precepit aquosum,
Orantum uotis et adhuc fert dona salutis.
[455]  Hinc iterum Marco gaudens altare beato
Et simul in sancte Crucis unum fecit honore,
Pulchre que cocto uestiuit funditus auro
Et pinxit uarie [25 1Kb] per gemmas atque monile.


PeTA [26 1Kb] .
Huius de cura cum sis de stercore fulta,
[460] Dic pocius, uite sibi sint ut tempora longe.
Talibus in uotis appellans iura Tonantis.
 Nam tibi cum patrem retinere licentia talem
Constat, regine semper dominaris in arce;
At, quod non fiat! si te pius ille relinquat,
[465] Turpis semper eris, uelut est ancillula uilis.


AUGIA.
Cum quis tristatur, qui captus mente tenetur,
Per consolantem sibi querit habetque quietem;
Sic ego, crede mihi, tua per solamina, fili,
Tristibus abiectis extollo gaudia mentis;
[470] Nam promissa tui firmat sententia ueri.
Dum me norma regit senioris qui modo uiuit,
Florent interea, stant firmiter et mea iura;
Post hec, ni fallor, capitis cum culmine priuor
 Tanti, continuo uulgaris fabula fio,
[475] Errans sicut ouis tergo prolapsa regentis.
Mecum propterea tua, fili [27 1Kb] , fundere uota
Da studium Christo, ne nos fortuna sinistro
Cum pede prosternat, nobis et gaudia demat
Tanti pastoris, pleni celestis amoris!
[480] Sancta Dei mater, uirgo, da uota frequenter
Nato, pro nobis, pro uita nosque regentis!
Ac omnes sancti, quorum sub honore dicari
Templa Dei fecit, que circumquaque parauit,
Eius apud Dominum memores sine fine per euum,
[485] Iura potestatis uernantia flore quietis
Adquirant illi, pro consolamine Christi;
Et post depositam mortalis corporis umbram
 Fiat eis socius celesti sede locatus!
Hoc uelit ipse Deus, qui constat trinus et unus,
[490] Ut Witigowo pater ualeat iubeatque potenter,
Ac ipsius, Amen, uiuat per secula nomen!
Carminis [28 1Kb] hic finem dat clausula, fertque quietem
Cure scribentis, quia labilis est labor omnis,
Premia sed semper stabunt sine fine potenter [29 1Kb] .
[495] + Post, ut in undecimum uenit feliciter annum,
Commissas animas equo moderamine frenans,
Martyris ecclesie Christi sub honore dicate,
Est qui Pelagius, canit ut scriptura, uocatus,
Aedes inclusas ac arto limite septas,
[500] Quas structura prius non congrua sustulit intus,
 Lumine quam nemo sapientum uiderat equo,
Dicens, hanc studiis fultam minus esse peritis,
Nunc sic informem pater instaurauerat idem,
Aequans pulueree glomeratum pondus harene
[505] Fecit honorificum spacioso margine templum.
   Haud procul hinc domus est, regali stemmate fulgens,
Rebus et arte sua satis augustissima facta,
 Ipsius augusti quoniam construxit honori.
Est nec multorum series reuoluta dierum,
[510] Hic quod cum primis, quod nutrit Sueuia dulcis ,
Ad Latium regem primus perduxerat orbem.
Illius hunc iuri frenans terrore minaci.
Romulidas arces audenter et inde petentes
Milite cum multo, quem secum contulit illo,
[515] Accumulans acies late fuit imperiales.
Dicebant Itali subita formidine lesi:
Tante uirtutis quem uos hunc esse putatis?
Isti sceptrigero non contradicere nemo
Debet, qui tantas hominum ueit [30 1Kb] , ecce, columnas!
[520] Hoc ut dixerunt, alii responsa dederunt:
 Quam docet atque regit, nobis hunc Augia misit;
Sueuorum primas erit hic simul aureus abbas,
Utilitas nostri manet hoc, famulemur ut illi.
Romani proceres tunc se sua cunctaque dantes,
[525] Regi cesaream mox imposuere coronam;
Cesar et augustus post hac est ille uocatus.
His ita transactis remeauit pastor herilis
Ad gremium sponse, recreans sua membra quiete 
   Quis uel quantus erit, pietas sua rite probabit;
[530] Quam si scire uelis nunc auribus ebibe cordis.
uiuit enim caste, gemino succensus amore,
Ac euangelico munitus corde sigillo.
 Serpentem niuea fouet absque timore columba,
Omnis et inuidie fugit illum pallor ubique.
[535] Iurgia semper odit, tranquilla silentia poscit;
Sed uelut exemplis res est bene cognita multis,
Gloria iustorum, furor est ac ira malorum!
Hunc ita temptari patitur permissio Christi
Rebus in aduersis, minima sed parte nociuis.
[540] Nam cum per damnum tulerit quid mente molestum,
Armatur telis que dat patientia fortis,
Inuocat atque Deum, redimit qui protinus illum.
Sepius hunc tanto uidi fluitare periclo,
Ut manus hostilis caneret cum uoce iocantis:
[545] Qui sapias gaude! miser est iam perditus ille,
 Hostibus et letis, fit luctus amarus amicis!
Interea Domino clamans de pectore prompto,
Omnia sustinuit, secum patienter et egit.
Post modicum Dominus uenit, fit et iste redemptus;
[550] Gloria uenit ei, mox erubuere superbi.
Hic est de numero pacientum damna beato,
Cum Domino quorum sunt regna beata polorum.





CIRCA EUMDEM ANNUM.
GOZPERTUS ABBAS TEGERNSEENSIS.





GOZPERTI EPISTOLAE.






MONITUM.

Plene bone frugis sunt epistole Gozperti, exeunte fere seculo X abbatis Tegernseensis, quarum quarta, quinta et sexta inscripte sunt Meginhelmo, famosissimo comiti, summe nobilitatis prosapia progenito, cui familiam Tegernseensem, in Oriente graui fame laborantem, his uerbis commendat: »Petimus ut nobis aperiatis manum solite largitionis uestre, et iubeatis nobis dari aliquantulum frumenti ob eleemosynam uestri in uictum eorum in regione orientali, qua uos dominamini, ne fame penitus eos et inedia consummari uel mori uideamus.« Quo loco Orientem et regionem orientalem esse Austriam, in qua hodieque quedam predia iuris Tegernseensis sunt, clarissime constat ex iis que de ueteri Austrie nomenclatione diffusius disputat reuerendus Frater in Dissertationibus preutis ad tomum I Scriptorum rerum Austriacarum. Et tamen de hoc famosissimo comite, qui olim in Austria dominabatur, altum, quod ego quidem sciam, in uetustis nostris annalibus silentium.



EPISTOLA PRIMA. AD RAMUOLDUM ABBATEM S. EMMERAMMI.


Se Ratisbone in festo S. Emmerammi futurum nuntiat, petitque sibi exscribendum transmitti librum plenarie collationis.

Abbati R., monachice religionis speculo perspicacissimo, G. famulamini debiti discipulatus toto mentis affectu subiectus.

Ardenti desiderio presentiam paternitatis uestre sitimus: marcescentes artus, quos pre lassitudine senii laborumque egre ferimus, penes uos aliquantulum animare cupimus; lepidissimo fratrum colloquio paululum recreari desideramus, quia nos tam longo temporis spatio a uobis disiunctum fore suspiriosum pectus sepiuscule dolendo prodere non cessat. Proximo ducis nostri colloquio speramus nos  presentari conspectui uestro; quod si fuerit interdictum aliquo euentu prepediente, uel aliqua re annullatum, uestro tamen precamine fultus festo S. E. patroni nostri interesse non dubitamus. Librum plenarie collationis, quem dudum petiueramus, quia in nostra non habetur bibliotheca, humo tenus geniculantes repetimus ut nobis prestari precipiatis. Quam celerrime uidelicet possumus, conscribi facimus, uobisque aut ipsi reportare, aut per nuntium remittere statuto tempore non tardamus. ualete.



EPISTOLA II. AD ARNOLDUM COMITEM.


Illi pro impensis fauoribus gratias cumulate agit, doloremque suum ob Adelheidis imperatricis obitum declarat, ac que pro eius anime requie a suis monachis persoluta sint perscribit.

 Abbas G., monachici cultus solo nomine prouisor constitutus, comiti A., stemmate generoso, nec minus  dignitate nobilitato, felicitatem summe salutis in Domino.

Nullo digno sermonum tractatu possumus grates conscribere beneficentissime celsitudini uestre pro multiplici clementia quam nobis indignis nostrisque domesticis indefesse iugiter impertitis. Et quia nichil tale ullo unquam promeruimus seruitio, Deo supplicamus ut uobis mercedem recompenset dono centuplicato; in primis ego, qui abbatis fungor uocabulo, deuotaque cohors nostrorum commonasterialium usque modo memoriam uestri habuimus sedulis orationibus. Deinceps autem firmissime statuimus nomen uestrum in nostro monasterio die noctuque precaminibus memorialiter perpetuare.

Lugubre nuntium de obitu amicissime domine  nostre Adalheide nimium nos et . . . nostra, ut decuit in casu talis persone, perturbauit, pro qua ex tunc usque nunc consuetudinarias compleuimus precaminum celebrationes, et in semper annuali reuolutione temporis uigilias missasque cum oblationibus sciamus facere. Diem Kal. iubete conscribi membrana, nobisque transmitti per presentem pelligerum. ualete.



EPISTOLA III. AD EUMDEM.


Maximas gratias agit pro fenestris templo Tegernseensi affabre comparatis, et pueros quos discendi causa hactenus in monasterio enutriuit, eruditionis specimina daturos remittit.

Dignissimo comiti A., gloria multimodarum uirtutum  ubique diffamato. abbas G. fratrumque sibi subiectorum conuentus, sedulitatem precaminum et salutem in Domino.

 Fidelissime deuotionis exercitia, que tam longi temporis nobis ac nostris a uobis infatigabiliter diuersitate laborum magnitudineque ministeriorum sunt impertita, cunctorum remunerator Deus sancti testis sui Quirini precibus, mercedibus centies centuplicatis remunerari dignetur coram cetibus celestibus. Merito pro uobis Deo supplicamus, qui locum nostrum talibus operibus honorum sublimastis, qualibus nec priscorum temporibus comperti sumus, nec nos uisuros esse sperabamus. Ecclesie nostre fenestre ueteribus pannis usque nunc fuerunt clause. uestris felicibus temporibus auricomus sol primum infulsit basilice nostre pauimenta per discoloria picturarum uitra; cunctorumque inspicientium corda pertentant multiplicia gaudia, qui inter se mirantur  insoliti operis uarietates. Quocirca quousque locus iste cernitur tali decoratus ornatu, uestrum nomen die noctuque celebrationibus orationum ascribitur. Et ut omnium proximorum uestrorum memoria deinceps hic agatur, facite conscribi nomina quorumcunque uultis in membrana, nobisque transmitti per presentem nuntium. uestre deliberationi dimittimus illos pueros probandos, si illud opus adhuc ita sint edocti uti uobis est honorificum nobisque necessarium; uel, si aliquid eis deesse inueniam, liceat eos remittere uobis causa meliorationis. ualete.



EPISTOLA Iu. AD MEGINHELMUM COMITEM.


Rogat ut sibi nonnichil frumenti in uictum eorum qui in Austria monasterio suo seruiunt, elargiatur.

 G., abbas monasterii S. Q., ill. comiti uenerando salutem in Domino.

In maxima necessitate fideles amici merito queruntur, et, ut scriptum est, sine dubio tunc comprobantur quando solatium adiutorii largiuntur. Quia consolationem uestram semper habuimus in omnibus rebus nostris, idcirco etiam nunc, quasi unico patri et proprio domino, pietati uestre querimoniam facimus de familia nostra quam in Oriente habemus, que pre penuria grani presenti anno subiacet graui periculo famis, cui de parte nostra non possumus subuenire sicut debuimus, quia in isto anno Ceres non bene fructificauit nobis in locis nostris. Sed petimus ut nobis aperiatis manum solite largitionis uestre, et iubeatis nobis dari aliquantulum frumenti  ob eleemosynam uestri in uictum eorum in regione orientali, qua uos dominamini, ne fame penitus eos et inedia consummari uel mori uideamus. ualete.



EPISTOLA u. AD EUMDEM.


Gratias agit pro husonibus, piscium genere, quantumque precum Deo pro eius coniugis anima offerant Tegernseenses, exponit.

Famosissimo comiti MEGINHELMO, summe nobilitatis prosapia progenito, G. abbas cum grege monachico sibi subiecto salutem in Domino.

Quod singulis annis petendo uos sollicitamus, compellit nos instans necessitas, et solita atque annualis largitio benignitatis uestre, quia uix potuimus  scire, quid essent pisces quos husones nominant, nisi eleemosyna uestri. uolumus etiam uos nosse quod nullo anno pretermittimus censum orationis quem uobis promisimus, exceptis his quas pro eleemosynas nobis facientibus communiter celebramus; specialiter pro uobis amicisque uestris qui adhuc uiuunt uel iam in Christo obierunt, ac felicis memorie coniuge uestra XLIII missas et psalteria X decantamus. Quin etiam nomina uestra scripta sunt apud nos propter iugem memoriam. ualete.



EPISTOLA uI. AD EUMDEM.


Petit sibi suisque, cum carnibus monachorum more abstineant, husones mitti.

 Domno M. boni nominis gloria ubique diffamato, GOZPERTUS abbas cum suis confratribus salutem in Domino.

Nullius seruitii munus pre manibus habentes, accedimus ad uos magnas res postulantes, sed tamen audacter, qui confidentiam resumimus de conscientia totius bonitatis in uos. In regione Australi, sicut scitis, habitantes, more monachorum, ut decet, a carnibus abstinentes, captura piscium raro pascimur, quia piscosas aquas minime habemus. Sed si Deus anno presenti fecundauit capturam husonum, nobiscum petimus ut iubeatis largiendo communicari, ut memoriam uestri deinceps coram Deo in orationibus nostris habeamus. ualete.



EPISTOLA uII. AD GEBHARDUM EPISCOPUM AUGUSTANUM.


Eius religionem ac pietatem laudat, spondetque se ad eumdem, cum per anni tempus licuerit, accessurum.

Domno pontifici G., sanctorum antecessorum meritis apostolica sede digne sublimato, G., seruorum Dei ultimus, humilisque monachica congregatio sibi commissa, famulaminum precumque sedulitatem in Christo.

uirtutibus uestre laudabilis fame, quas pius rumor matris Ecclesie ubique diffundit, congratulamur, quosque sepissime comperti sumus, frequentiori narratione uenerandi antistitis nostri G. , qui uos multum amat in Christo, cum priscorum predecessorum uestri episcoporum  gratia seu familiaritate admodum pleniter ob eleemosynam sui functi sumus, qui nos dilexerunt pro amore Dei sanctique Quirini, patroni nostri, eo ardentius etiam gratiam uestri pre ceteris habere spiritus desiderio sitimus, quo uos nomen religiositatemque Benedictine uite positum in apostolica dignitate pre aliis exornare moribus habituque sentimus. Quia gremio Augustensis ecclesie nutriti sumus a puero, sanctum locum sepe sepius uisitare debemus, proximaque estate, quando gramina sufficere possunt iteratoribus, uestris orationibus intus uos uidere cupimus, uestraque animari presentia, ut spiritus desiderat per singula momenta. Quocirca petimus, pontifex uenerande, deinceps mementote  nostri: quando nos uestri obliuiscimur, nec nostri recordamur. ualete.



EPISTOLA uIII. AD BRUNONEM.


Ut decimas in uico Tatinhusa ecclesie Tontinhusane reddi iubeat.

BRUNONI, domno beneficentissimo, abbas, uester seruitor deuotus.

Quidam uiculus hereditatis uestre, Tatinhusa nuncupatus, duarum hobarum colonia possessus, memoria et etate cunctorum qui adhuc supersunt, semper decimatus fuerat ad ecclesiam nostram, Tontinhusa nominatam. Et causamur pietati uestre uestituram nobis iniuste abstractam, petimusque ut, iudicum uestri moderamine omnia iusta libenter  ponderante, nobis precipiatis eamdem decimationem concedi, donec in concilio archipresbyteri et apud legum conditores diiudicetur quod iustissimum sit; postea nolumus nec possumus contradicere, quidquid exinde facere precipitis. ualete.



EPISTOLA IX. AD OTTONEM COMITEM.


Commendat ei seruum quemdam, rogatque ut duo ipsi palliola reddantur.

OTTONI comiti uenerando GOZPERTUS abbas cum fratribus sibi commissis deuotum seruitium ac precum sedulitatem.

Diu noctuque uestre pietati nimium confidentes, istum seruum nostrum, omni solatio destitutum, commendamus uobis, post Deum unicissimum consolatorem  de sibi nunc instanti tribulatione. uidelicet duo palliola, que remanserant in uestra potestate, sibi reddi precipiatis pro amore Dei et S. Quirini eleemosynamque uestri. Si illum dignamini consolari, nos utique scitote multum exinde gratulari. ualete.



EPISTOLA X. AD H. COMITISSAM.


Petit pecuniam pro quorumdam consanguineorum suorum redemptione.

Domne comitisse H., bona opinione ubique diffamate, uester seruitor deuotus sedule orationis constantiam.

Instantis necessitatis mee causam conqueror pietati uestre, quia eos, ut audimus, benigne consolamini qui in angustia sunt. Quidam consanguinitate  mihi iuncti, qui fuerunt liberi, uenundati ab iniquis hominibus, duro premuntur seruitio. Sed domnus noster, dux Heinricus, ob eleemosynam sui precepit ut liberi redeant, si ei et pretium reddamus. Ad hoc petimus ut nobis aliquod auxilium faciatis pro Dei amore, semper memor quod ereptores oppressorum sibi mereantur premia eterna. ualete.



EPISTOLA XI. AD OTPERTUM ABBATEM.


Ut quamdam inter utriusque seruos commutationem fieri permittat.

Abbas GOZBERTUS cum fratribus dilecto domno et confratri OTPERTO salutem in Domino.

Rogamus uos per amorem amicitie quam inter  nos habemus pro mercatione quam famulus noster et famulus uester inter se fecerunt, ut commutationem fieri eiusdem mercationis precipiatis, et hoc perficiatur salua fide inter utrosquei ita tamen, si uultis et precipitis, ut famulus noster cum iuramento contestetur ne res famuli uestri peiorata sit in potestate sua de suo aliquo delicto.



EPISTOLA XII. AD EIHSTATENSIS ECCLESIAE FRATRES.


Ut diem obitus fratris sui ad se perscribant.

G., TEGERNSEENSIS monasterii abbas, quamuis indignus, fratribus Eihstatensis Ecclesie amandis tanquam uterinis Christiane germanitatis.

Quamuis corporali localitate a uobis simus disiuncti,  coagulatione tamen specialis commemorationis iugiter uestre dilectioni sumus compaginati. Lugubre nuntium turbabat nos corde tenus, quia fratrem nostrum iam ad Deum migrasse audiuimus, qui, dum uixit, dimidium anime mee fuit, cuius obitus diem Kalendario conscribi nobisque transmitti rogamus. Hoc unum uiuenti fratri nostro dare decreuimus, sed eum in Christo letari speramus. Petimus ut pro memoria felicis anime uobis ministrari iubeatis. ualete.



EPISTOLA XIII. AD DOMNUM II.


Ut tertiam partem Historie Tripartite sibi utendam et exscribendam concedat.

Abbas G., quamuis indignus, domno H. salutem  in Christo.

Recordamini, petimus, fidei caritatisque quam uterque uestrum alteri promiserat; et, ne ullo modo inter nos frigescat, si nobis aliquid uestri seruitii precipitis, deuotus implere studebo. Tripartite Historie duas partes conscriptas habemus; tertia pars ideo deest, quia exemplar alias acquirere non possumus, nisi ob gratiam uestri nobis mittere dignemini.



EPISTOLA XIu. AD R. COMITEM.


Immam ancillam cum filiis suis sibi lege deberi probat, ac reddi postulat.

Domno R., comitatus honore ualde digno, GOZPERTUS abbas cum fratribus sibi subiectis salutem in  Domino.

In omni potestate uestri presidatus sapienter uos agere, et cuncta secundum legem decernere, semper audiuimus. Ideo dolemus quod famula nostra Imma cum filiis suis nobis est a uestra potestate iniuste rapta. Scimus enim, si legem patrum suorum haberet, quod filii eius uestri serui essent. Illa autem perdidit legem patrum, quia in nostra potestate stuprata est et peperit filium antequam legitimum maritum acciperet; cuius rei testes sunt omnes qui illam cognoscunt, qui eumdem infantem uiderunt. Idcirco petimus ut nobis eamdem seruam cum filiis reddi precipiatis, ne et uobis peccatum sit, si moram in reddendo facitis, et nobis necesse non sic,  cum negatione, contra sensum sit domno nostri duci de hac requerimoniam facere.



EPISTOLA Xu. AD P. COGNATUM SUUM.


Ut in egregio Tegernseensem familiam iuuandi animo persistat, et quosdam famulos ciuitate pulsos, tueatur

G., in omnibus uester deuotus seruitor, P. amicissimo consanguineo domnoque carissimo sedulam orationem deuotumque famulamen.

Deus, qui nullum bene operantem indonatum relinquet, restituat uobis remunerationis donum quod pro nobis constanter, deuote fideliterque laborastis in eo quod ad uestrum solatium confugimus  iustitiam Dei nostri monasterii exquirendam. Petimus  uero ut pro amore Dei sanctique Quirini adhuc persistatis fido adiutorio, ut cepistis, et usque ad fidelem finem, ut uobis confidimus, perducatis. Quidquid nos uel nuntii nostri uobis dare pro hoc negotio promisimus, quando uel ubi uultis, sine mora presentamus, ita tamen si uestro iuuamine nobis curtlia restituantur. Istos famulos nostros mittimus pietati uestre, quos isti urbani de ciuitate expulerant propter despoliatos homines, quod bene nostis, quia illi de hac re aliquid non presumpserant priusquam uestram et domni Taginini licentiam habebant. Quocirca rogamus ne eos extra potestatem uestram dimittatis, donec illos pacifice et sine timore in ciuitate manere faciatis. ualete.



EPISTOLA XuI. AD EUMDEM


Conqueritur ob sui neglectum et obliuionem, rogatque ut aliquid cupri, stanni et plumbi ad fundendam campanam, et nonnichil thymiamatis ad cultum Dei et S. Quirini mittat.

Abbas G. ceterique fratres P. quidquid patres dilecto fratri filioque carissimo.

Plures anni computantur quod natiuum solum dereliquistis, et regiones adistis ignotas, in quibus, ut libenter audiuimus, etiam satis abunde ditatus estis. Sed miramur et dolemus quod nostri penitus ita oblitus estis, ut nec per nuntios, hinc inde sepius cursitantes, ullum salutaminis uerbum unquam nobis demandastis; cum menti nostre, ut puerulus eratis, corde tenus semper amore sitis coagulatus.  Ob recordationem non obliuiscende priorisque amicitie rogamus nobis transmitti aliquantum cupri, stanni, siue etiam plumbi. uolumus enim, si Deus preibit, grandem fundere campanam ad honorem Dei et S. Quirini. His enim omnibus exhauste sunt nostre patrie ciuitates, nec ullo pretio aliquid istiusmodi possumus comparare. Ad thurificandum etiam domui Dei altarique S. Quirini petimus nobis aliquantulum thuris uel alicuius generis thymiamata transmitti. Si aliquid nobis per presentes nuntios remandatis quod ad seruitium uestrum facere possumus, omni deuotionis studio libenter implebimus. ualete.





GOZPERTI EPISTOLAE ALIAE.




EPISTOLA PRIMA. AD UTONEM NEPOTEM SUUM.


Abbas GOZPERTUS, humilis Dei famulus, UTONI dilecto nepoti salutem in Deo.

Petimus uos per amorem Dei et sancti Quirini martyris sui, ut nobis decimam reddere precipiatis quam debent hospites sancti Quirini in seruitium habere, et pauperes in uictum qui quotidie ueniunt ad eius monasterium. Timendum enim ualde est, cum eleemosynam Ecclesie Dei pauperibus Christi iniuste tollitis, ut tollatur uobis a Deo quod licenter et sine peccati periculo habere potestis; quod uos Deus uitare concedat. ualete.



EPISTOLA II. AD COMITEM ADALP.

 Nobilissimo comiti ADALP. GOZPERTUS abbas cum monachis sibi commissis, pignus superni salutaminis in Christo.

Quanquam in ultimis regionibus saxosis siluosisque locis habitemus, celebris fama pietatis uestre, quam in nos nostramque familiolam exercuistis, sepe sepius relatu plurimorum ad nos usque peruenit. Qui nullo alio seruitio possumus aut sufficimus,  nomen uestrum in libro uite apud nos conscriptum habemus et quotidie supplicamus a Deo uobis remunerandum, pro cuius amore talia nobis nostrisque facitis. In talibus, ut prediximus, locis degentes, piscationis magnam penuriam patimur. Quocirca petimus, si in manu uestra anno presenti piscatura est prosperata, nobiscum solita clementia partiri precipiatis. ualete.



EPISTOLA III. AD ARNOLDUM NEPOTEM SUUM.

GOZPERTUS abbas nominatus, quamuis indignus, seniori ARNOLDO, neptique nostre coniugi uestre Adalhaide salutem in Deo summo.

Necessitate maxima compulsi, amicorum nostrorum  fida flagitamus auxilia, quia presenti anno minime sufficiunt nobis uictuum alimonia fructuum fertilitate, agrorum sterilitate suffocata. In omnibus rebus speramus uos nobis esse compatientes uisceribus pietatis. Idcirco petimus ut in instanti periculo nobis subueniatis, et si aliquid grani dari precipitis in nostrum uictum uel familie nostre, pro pretioso dono auri uel argenti honorifice accipimus. ualete.



APPENDIX AD EPISTOLAS GOZPERTI.





TEGERNSEENSIUM EPISTOLAE.




EPISTOLA PRIMA. AD GOZPERTUM ABBATEM SUUM.


De ducis animo quedam ablata restituere uolentis, et de decimatione cuidam incluse olim donata.

Seniori nostro domno abbati G. fratres sibi subiecti, quidquid dilecto Patri.

Frater noster Nonnus Eigino, de itinere quo directus erat monasterium regressus, retulit nobis de domno nostro duce quod sponderat se libenter uelle restituere que monasterio nostro abstracta sunt in Oriente, iussitque fratrem Meginh. inibi exspectare, ut se commonefaciat de his quecunque sint illic requirenda, et hoc quando nunc proxime domnus noster dux illuc reuertetur. Nam frater Meginh. adhuc illic exspectat, et in maturitate uindemie  coactus et spe regressionis domni ducis. Remandate, precor, mihi seruo uestro Froumund, si domne incluse ad Niunpurc decimationem dedistis, quam antea ab abbate nostro habuit. Timeo namque ut penitus hinc pereat, quia nunquam [ad] inuestituram nostram uenerat, sed semper per beneficia hinc inde uagabatur.



EPISTOLA II. AD HENRICUM BOIARIAE DUCEM.


De eiusdem Gozperti obitu nouique abbatis electione, quam ut liberam sibi concedat, obnixe rogant.

Seniori nostro duci H. congregatio monasterii  S. Quirini, paupercula eleemosynatrix uestra, instantiam orationis pro sospitate uestra diu noctuque.

Beatus Pater noster Gozpertus XII Kal. Febr. somno pacis requieuit in Domino, pro quo miseri nequaquam possumus consolari, nisi uos, sicut unicissimus post Deum nobis estis domnus, ita etiam uisceribus pie paternitatis nostri misereri dignemini. Primum pedibus uestris solo tenus prostrati humili precatu supplicamus ne locum monasteriumque S. Quirini ullius alius unquam potestati concedatis nisi uestre, ne uestris temporibus [res] quas pater uester ceterique parentes uestri ob eleemosynam sui huic monasterio concesserunt, subtrahi uel distribui ab aliquibus uidentes, nos posterique nostri  semper deinceps hec damna doleamus.

Cum de infirmitate abbatis nostri causati sumus coram uobis, quod de electione nobis promisistis, quasi Dei ore prolatum adhuc firmum tenemus, iterumque petimus pro amore Dei et S. Quirini, ne extra petitionem nostram aliquem nobis abbatem constituatis. Quando denique felici regressione patriam uenitis, coram uobis congregati, iussu uestro et licentia illum eligemus, quem regularis religionis putamus seruatorem, uestrique seruitii, quantum sufficit, nullo modo immemorem.




CIRCA EUMDEM ANNUM
THIETPALDUS TEGERNSEENSIS MONACHUS.





THIETPALDI EPISTOLA AD S. ADELBERTUM PRUSSIENSIS ECCLESIAE EPISCOPUM. Se, Aristotelica philosophia contempta, rebus sacris studere nuntiat, optatque ut ei omnia ex animi sententia eueniant


 Diuini fluoris rore madenti, sancte Prussiensis ecclesie cathedre presidenti ADALPERTO, unice tibi dilectionis episcopo, THIETPALDUS, spiritu pauperum  etsi extimus, aspersionem sanguinis Christi, et quidquid illud est quod egregius predicator cum Christo in Deo absconditum esse testatur.

 Noui, presul uerende, nichil sanctitatem uestram philosophice compilationis a mei pauxillitate exigere; sed si qua in re sunt, simplici potius ueritate cudere uelle, minime recordans quia stultam fecit Deus sapientiam mundi huius, postquam exsiccauit fluuios Ethan. Pre dulcitudine enim decem chordarum Dauidis, intromittentisque Dei, quantum ex me, suis, pene oblitus sum totidem Categoriarum Aristotelis. Quocirca elegi abiecta quasi et mediocria, cui ad unguem labra non maduere Pegaseo fonte, Domino meo presentare, magis quam in quibus tantum inhonestius caderem, scrupulosius insudare. Si fatuus dicor remordens circuitum, gratias  ago: et id quidem merito, dummodo refocillatum me fatear furfure Platonis, et te Patrem cognoscam satiatum super ferculum Salomonis. Quid plura? In primis uos ualere et in omnibus prospere agere, meum pro certo sciatis gaudere: quia, ut decet in Domino, ex uestre commoditatis, uel, quod absit! ineptie, utcunque se habeat, cumulo meum commodum uel infortunium specto. De uoluntaria uero seruitutis mee in uos qualitate quid opus est uerbis, cum ultra omnem uestre subiectionis clericum uel clientem iuxta maiorem rerum mearum facultatem me in omni loco [non] possitis habere promptiorem simul et deuotiorem?




ANNO DOMINI MIu.
SANCTUS ABBO ABBAS FLORIACENSIS.



uITA SANCTI ABBONIS AUCTORE AIMOINO MONACHO.






OBSERuATIONES PRAEuIAE.

 1. Non facile est estimare uter felicior fuerit, Aimoinus, quod magistrum ac preceptorem habuerit Abbonem, an Abbo seu Abo ipse, quod Aimoinum Floriacensem monachum, suumque discipulum, uite sue scriptorem sortitus sit. Aimoini quippe de Abbone lucubratio eiusmodi est ut nobis Abbonem ipsum referat eiusque dotes ac recte facta agregie representet. Hec a Ioanne de Bosco Celestino primum typis edita est ex ms. codice Floriacensi, ad quem denuo libros editos contulimus, restituendis quibusdam locis, que apud Boscium ex difficultate scripture non parum detrite aut uitiosa erant, aut uacua.

2. Preter Aimoinum, uarii auctores Abbonem laudibus extulerunt, siue uiuentem, ut Fulbertus  post episcopus Carnutensis, siue mortuum, ut Willelmus Malmesburiensis monachus, Ordericus uitalis, auctores de Gestis sancti Oswaldi episcopi Wigorniensis, superius relati, ac plurimi recentiores. Willelmus et Ordericus maxime depredicant Abbonis missionem in Angliam, que sane missio illustris fuit, cum ob restitutam monasticam disciplinam, tum ob studia litterarum in Anglicanis monasteriis denuo excitata. Willelmus in lib. III De pontificibus Anglorum, ubi de Oswaldo: »Preterea, inquit, litteris  excellentes uiros, in Angliam euocatos, munificenter curare, ne illo bono fraudaret patriam sine quo cetera bona pene mihi uidentur inania. Quorum unus fuit Abbo, Floriacensis monachus, qui multam scientie frugem Anglie inuexit, qui passionem Edmundi martyris, iubente Dunstano archiepiscopo, plenitudini litterarum adiecit. Is, domum reuersus postea et ibidem abbas constitutus, seueritati religionis sedulus exstitit. Quem morem cum in cella quadam cenobii Floriacensis, que in Wasconia posita hodieque ad Regulam dicitur, exercere contenderet; non tulit Wasconia, sed lancea exanimatum superis transmisere.« Hec de studiis Willelmus: at de monastica disciplina ita scripsit Ordericus uitalis in lib. Iu, pag. 517: »Horum precibus,«  nempe Dunstani, Adelwoldi, et Oswaldi, »Floriacensis Abbo, sapiens ac religiosus cenobita, missus est trans mare, et monasticum usum docuit Ramesie et aliis monasteriis Anglie, sicuti tenebatur in Gallia eodem tempore.« Sic Gallia, que studiorum doctrinam ab Anglis, Alcuino, aliisque quondam acceperat, primo quidem per Grimbaldum et Iohannem monachos in Gallicanis cenobiis institutos, deinde hac secunda uice per Abbonem eamdem scientie lucem in Angliam refudit, tertio id  prestitura per Lanfrancum, Anselmum, aliosque, omnes ordinis sancti Benedicti commilitones.

3. Neque uero Gallia tanti luminis, quod Abbo tum doctrina, tum pietate circumquaque spargebat, potiorem sibi partem non uindicauit. Non solum enim Floriacense, sed alia etiam circumposita monasteria ab eo illustrata sunt. Unde Fulbertus epistolam 21 inscribit pleno uirtutis et gratia circumfuso carissimo Patri Abboni; atque eius opem implorat ad componendas factiones que in Carnutensi sancti Petri cenobio orte erant de electione abbatis; tum in fine hec habet: »Unde iam ad te reuertens, uenerande Pater, quem ego credo et uideo ad nitorem a Domino nobis esse prouisum, cum domino meo tuoque fideli Rodulfo, deprecor et obtestor per  ea que tibi data sunt sapientie sancte carismata, per dulcedinem fraterne caritatis, si quid potes, impugna hostes Domini, fratres allisos refoue, nec parire sinas inopia solatii tui, pro quibus credis esse fusum sanguinem Christi.« Eam ob rem Odolricus abbas Sancti Martialis Lemouicensis, in concilio Lemouicensi de sancti Martialis apostolatu, ait se apud monasterium »sancti Benedicti per plures annos artibus imbutum liberalibus« fuisse, tum sciscit quid de sancto Martiale dixerit »pater illius loci Abbo florentissimus philosophus, quem multi uestrum, inquit, nouerunt, et omni diuina et seculari auctoritate Francie magister famosissimus, et postmodum gladio persecutoris martyrio coronatus apud Wasconiam.« Sed nichil magis ad eius elogium  facit quam sermo cuiusdam in eadem synodo Lemouicensi habitus in dedicatione sancti Petri. Hunc uero sermonem uir magne eruditionis Stephanus Baluzius, qui mihi eius fragmentum ex ms. codice Colbertino communicauit, Ademari Engolismensis esse suspicatur. Sic autem habet fragmentum istud:

»Perlongum est tot patrum rata testimonia de eius  . . . ad medium deducere. Unum tamen ex priscis auctoribus super hoc memorasse satis sit; illum certe nominatissimum patrem, cui in pastorali regimine ille totius scientie uir grauisque auctoritatis successit archiepiscopus Bituricensis, orthodoxe fidei defensorem, catholice pietatis cultorem, bene nostis, et si non uisu, sed auditu.  Iam enim longe ante nos precessit, martyrio coronatus, sanguine fuso ab impiis passus; ad cuius sepulcrum iam clarere audiuimus miracula, uerorum testimonio comprobata: cuius martyrium etiam in pluribus Ecclesiis more sanctorum martyrum solemniter celebratur. In quo martyre tantum domicilium sapientia sibi collocauerat, ut, sui temporis eruditi quanquam innumeri florerent, pre omnibus tamen auctoritas eius maxime duceretur, ita ut in tota Gallia et Germania atque Anglorum gente  de quacunque uentilaretur questione, si quis audisse se diceret ab illo definitionem, nichil plus auctoritatis requireretur; iudicabatur ab omnibus ratum esse quod ab ore  tanti uiri auditum esset: qui auctoritate quasi alter Salomon precellebat. Et si esset habitatu uel natu Francus, eloquio tamen Romano clarus, ac si alter iudicabatur Tullius. In conciliis patrum coram regibus et principibus solus proposita discernebat, solus omnium magister paucis uerbis dubitationi finem dabat. Omnes, licet peritorum peritissimi, ex ore eius pendebant, eo presente digitum ori superponebant. Ita magnus sapientia, preterquam quod septem columnis liberalium artium fulcitus erat, plenus auctoritatis et gratie, omni Ecclesie ornamentum erat. Conuentus episcoporum decorabat, omnia sua dicta auctoritate diuinarum Scripturarum approbabat; et quidquid ex ore eius procedebat, quasi quodam modo non humanum, sed diuinum  sonabat. Hic in suo quodam tractatu Martialis ueritatem tacere non potuit, dicens: »Summus pater iste Martialis in cena omnino sat mystica Christo conuiua fuit, celestis panis sumens reliquias; cumque discipulorum collegia postea surgens tersit, letus ipse prebuit linteamina. Neque unquam refugit sacra contubernia, absque Thoma piorum ex timida caterua unus. Quin imo cum Christus peteret celestia, benedici meruit inter astantium agmina. Nec choros laudantium spreuit, sed cum eisdem sancti Spiritus tunc suscepit carismata et linguas multifidas: quibus subnixus, tandem Petro comite peruenit Antiochiam, ac dehinc urbem Rome. Qua derelicta, pertransiuit ad Galliam, cuius clara et nobilis est prouincia Aquitania pars magna, ubi perueniens,  totius prouincie fit apostolus per cuncta secula.«

Nihil illustrius hoc elogio ad commendationem Abbonis afferri potest. Sed iam tandem ad singularia eius facta ueniamus, postquam cenobii Floriacensis statum, qualis decimo seculo erat, et abbatum eius loci seriem exposuerimus.

4. Post sanctum Odonem abbatem, quem Floriaci collapsam disciplinam restituisse superius uidimus in ipsius actis, Floriacum rexit ab anno 942 Archembaldus seu Ercamboldus, qui Oswaldum ex Anglia isthuc profectum monastica ueste induit, ex sancti Oswaldi uita. Goslinus Tulli Leucorum episcopus Floriacum uenit, et regulam cum accurato uiuendi genere accepit ab hoc abbate: qui etiam sancto Cadre monasticum habitum dedit; itemque »regulam  monasticam in monasterio sancti Remigii apud Remos restituit, constituens ibi abbatem Hincmarum eiusdem loci monachum,« teste Frodoardo in Historie Remensis lib Iu, cap. 32. Idem prestitit in Carnutensi sancti Petri cenobio Wlfaldus eius successor, duodecim monachis cum Alueo abbate eo missis, laudatus in lib. II De uita sancti Odonis, cap. 2. Sub his duobus uixit Drogo monachus, postea eremita pietate insignis, teste Aimoino in lib I De miraculis sancti Benedicti, cap. 4. Wlfaldo in sedem Carnutensem assumpto successit Richardus ab anno 962, cuius tempore, id est anno 974, Floriacense monasterium incendio conflagrauit, ex Aimoino, ab eo intra triennium instauratum. Richardi tempore Adalelmus  miles beato Benedicto insignem crucem argenteam, uultu nostri Saluatoris insculptam, concessit cum quodam predio pagi Senonici, nomine uillari, pro remedio anime senioris sui incliti Francorum ducis Hugonis, pro genitore suo Rotberto et genitrice sua Berta, atque Burchardo consobrino, aliisque propinquis suis et amicis. Litteris subscribunt post Adalelmum et Burchardum Hugo dux Francorum, Odo comes, Albericus, Emmo, Droco, Anselinus, Gualterius, Erueus, Gualterius et alter Walterius, Hugo, Corbo, Gausbertus, Rotrocus, Adela comitissa, Milo comes filius eius. Actum Parisii in nobilium conuentu publico, uI Idus Septemb. anno 21 gloriosi regis Lotharii, indict. III, id est anno Christi 975. Richardo Abbati  Amalbertus  successit, qui benignus natura, benignior etiam exstitit humilitatis sibi insite magnitudine. Ab eo Aimoinus habitum religionis in tenera etate se accepisse testatur: Amalbertum excepit Oilboldus, cuius tempore Arnulfus, eo nomine secundus Aurelianorum episcopus, Floriacenses, ob subiectionem quam ab eis exigebat, plurimum uexauit, ut mox exponemus. Denique Oilboldus anno 988 successorem habuit Abbonem, quem pre manibus habemus. De eo ita Aimoinus in lib. II De miraculis sancti Benedicti, cap. 1: »Igitur Oilboldo abbate in Christo quiescente, Abbo Deo et hominibus uir amabilis, a fratribus, Hugone annuente rege, electus, in gradum successit monastici regiminis. Qui precedente hunc quo hec scribimus anno, qui fuit ab incarnatione Domini  millesimus quartus, in uasconie partibus a perfidis illius nationis hominibus, nobis presentibus, innocenter occisus, martyrii sanguine laureatus, ad regna est eterna a Christo uocatus. In cuius diebus res mirabiles per preeminentissimum patrem nostrum Benedictum ab omnipotente Domino patratas . . . digerimus stylo.« Post Abbonem uero Floriacensibus prefectus est Gauzlinus, nobilissimi Francorum principis filius manzer, ut loquitur Ademarus in Chronico pag. 172, id est spurius, »a puero in sancti Benedicti cenobio enutritus,« quem repugnantibus ob natales monachis abbatem, et postea Bituricensibus item reclamantibus archiepiscopum Rotbertus rex imposuit. De eo intelligendum est initium superioris sermonis de Abbone. Gauzlini successores  abbates enumerat Tortarius monachus in libro De miraculis sancti Benedicti.

5. Duplicem Abbonis Romam profectionem commemorat Aimoinus in libri sequentis cap. 11: unam ad Ioannem papam Xu, alteram ad Gregorium u. Ioannem Simoniace labis notat Aimoinus. uerum Baronius, in addendis ad annum 992 post tomum XII, non in Ioannem pontificem, sed in Crescentium ipsi pape dominantem in Urbe tyrannum id criminis conuertendum esse contendit. Quidquid sit, Abbo ipse in epistola ad L. abbatem Fuldensem, de prima sua profectione Aimoino attestatur. Quis sit iste L. Fuldensis abbas, nondum addiscere potui, cum nullus ab L. littera incipiens per id temporis apud Browerum  reperiatur. Scripta autem est epistola anno 996, ut u. c. Stephanus Baluzius, qui eam in Miscellaneorum tomo I publici iuris fecit, recte adnotauit, nempe ipso anno quo Gregorius Ioanni, Bonifacio pseudopapa exstincto, suffectus est. Sic autem incipit:

»Facundie prerogatiua cum uite merito et sapientie doctrina mirabiliter intonanti domno L. sancti Bonifacii carissimorum carissimo abbati, Floriacensis cenobii humilis abbas ABBO, Spiritum Domini, qui repleuit orbem terrarum, replere illius ipsius scientiam et intellectum. Charitas, que est uinculum perfectionis, dum nos ambos Remis positos conglutinaret labiis priuate collocutionis, tot oratorios riuos, tantos sancte Scripture fauos bono  zelo fulminea lingua uestra eructauit coram et secreto, ut exclamans compellar dicere: Diffusa est gratia in labiis tuis, etc. Inter familiaria uerborum nostrorum arcana distillauit auribus nostris unum quoddam eloquium uestra magnificentia, quod non minus adimplere, si Deus uoluerit, satago, quam uitam perpetuam mercari ex uoto. Pretiosarum reliquiarum sancti Patris Benedicti insignia postulastis uobis dirigi, eo quod indubitatum penitus esset sanctissimam ipsius corporis presentiam a nobis retineri; ideoque uelle enixius in honore illius oratorium construi, itemque nobis de sancto Bonifacio, aut de sacris artubus ceterorum sanctorum nobis eadem recompensari. Adiecit insuper uestra incomparabilis bonitas quod, si nos urgeret super re domestica  aliqua uoluntas corroborare nostra priuilegia per Romane auctoritatis stylum apostolicum, uos in omnibus et per omnia nostri fore fidelissimum collaboratorem. Hec autem omnia perficere uoti erat, quando magnifica principis apostolorum membra supplex adii; sed Romanam Ecclesiam digno uiduatam pastore, heu proh dolor! offendi. uestra autem absentia, profiteor, ita affectus sum sicut solet affici fetus galline conquerens raucis uocibus abstractum esse unicum matris sue presidium. Nuper autem audiui nuntium, quod me letificauit super aurum et topazium: erectum esse apostolicum decus per quemdam imperialis sanguinis uirum, totum uirtutibus et sapientia compositum. uester uero reditus intonuit menti nostre, uelut paradisiace  reuersionis ineffabilis concentus. Nunc igitur, sicut locuti sumus ad inuicem, et hec epistola uestris aspectibus se presentat, per hos sancti patris nostri Benedicti monachos audire placeat, et audita perficere, uelut promisistis, cum summa fide et deuotione. Ipse autem idem spiritus, qui inspirauit omnis eloquentie florem Gregorium, inspiret huius sue sancte Romane Ecclesie uenerabilem apostolicum, uobisque concedat ut sitis eidem ipsi dulcissimus a secretis, ad consolidandam deiectionem apostolice auctoritatis. ualete.«

6. Tria in his litteris obseruanda ueniunt: Primum est, reliquias sancti Benedicti petitas fuisse a Floriaco, ubi corpus eius residere etiam Germanis  tunc persuasum erat. Alterum est primum Abbonis iter Romam, cuius sedem digno pastore uiduatam fuisse conqueritur. Tertium electio Gregorii pape u ex stirpe imperiali, de quo ita Chronicon Saxonicum ms. ad annum 996: »Ioannes papa interim obiit. Unde rex Otto, in Italia iam positus, rumore incitatus, premissis quibusdam principibus, publico consensu et electione fecit ordinari apostolicum, suum nepotem Brunonem, Ottonis filium, qui marcam ueronensem seruabat, imposito nomine Gregorii.«

7. Ad hunc itaque Gregorium a Rotberto rege missus est Abbo. »Precipua uero, inquit Aimoinus infra in eius uita, »earum pro quibus directus est causarum hec fuit: quia Arnulfus, Remorum archiepiscopus,  absque iusta audientia sede sua priuatus custiodieque fuerat mancipatus. Ob hoc Gregorius . . . toti regno Francorum anathema se inuecturum comminatus est.« Interim dum Abbo publicam rem sedulo exsequitur, de priuatis etiam monasterii sui commodis cogitans a pontifice priuilegium impetrauit, cuius summam Aimoinus refert.

8. Ex hac maxime legatione intelligitur quanta fuerit apud regem Abbonis auctoritas; quod etiam liquido patet ex libera increpatione Rotberto regi facta ob eius copulam cum Bertha eiusdemmet consanguinea et affini. Hoc Abbonis factum comparat Helgaudus in uita Rotberti cum facto Nathanis prophete, aitque, ut Dauid ab isto correptus est, sic »istum eque per domnum et uenerabilem Abbonem,  Floriacensium a Deo preelectum abbatem, nunc, Christi fauente gratia, miraculis coruscum, spreta mortis formidine dure increpatum priuatim et publice. Cuius sancti uiri increpatio tandiu perstitit donec rex mitissimus reatum suum agnosceret, et, quam male sibi copulauerat, mulierem prorsus derelinqueret, et peccati maculam grata Deo satisfatione dilueret.« Eadem auctoritas intelligitur ex collectaneo canonum Hugoni et Rotberto regibus porrecto, »in quibus et uestri, inquit, ministerii summam expressi, et qualiter uobis fidem seruare debeant optimates regni non tacui.« Collectaneum istud habes in tomo II Analectorum. Quanti Abbonem fecerit Hugo rex, manifestum facit diploma ab ipso concessum, ex cuius autographo illud eruimus,  prout sequitur.

»In nomine sancte et indiuidue Trinitatis, Hugo, gratia Dei, Francorum rex. Mos et consuetudo regum predecessorum nostrorum semper exstitit ut ecclesias Dei sublimarent, et iustis petitionibus seruorum Dei clementer fauerent, et oppressiones eorum benigne subleuarent, ut Deum propitium haberent, cuius amore id fecissent. Huius rei gratia, auditis clamoribus uenerabilis Abbonis, abbatis monasterii sancte Marie, sancti Petri et sancti Benedicti Floriacensis, et monachorum sub eo degentium, nostram presentiam adeuntium, pro malis consuetudinibus et assiduis rapinis, quas Arnulfus de Castro Euere nomine aduocati et uicarii accipiebat,  in potestate ipsorum uocabulo Eueram, quod antea nullus unquam fecerat; misi filium meum Rotbertum regem ad ipsam, ut eam sub defensione et munitione nostra reuocaret, ut nullus suorum, uel seruus uel liber, in ea aliquid presumeret tollere; quod et ipse haud segniter exsecutus est. Interea orta contentione Odonis comitis aduersus me, inter ceteros necessarios et fideles nostros, quos in apparatu nostro commouimus, etiam Arnulfum episcopum Aurelianensem in adiutorium nostrum premonuimus. Qua de causa petiit ut predicto Arnulfo nepoti suo redderemus consuetudines, sicut prius ipse, licet uiolenter, tenuerat. Quem offendere pro suo seruitio nolens, euocans predictum abbatem, rogaui ut XXX modios uini in uindemiis solueret de  ipsa potestate ipsi Arnulfo, quandiu uiueret episcopus auunculus eius, pro saluamento nostro, ea ratione ut nullus suorum, seruus uel liber, inibi amplius exquireret. Post mortem uero eius nec ipse Arnulfus, nec aliquis successorum suorum, uel hoc ipsum, uel aliud aliquid in ipsa potestate requirere audeat, aut in ea ingredi aut tollere ulterius quidquam presumat. Ob rei ergo firmitatem et notitiam, hoc immunitatis nostre preceptum pro ipsa causa predicto loco feci et manu propria subterfirmaui, et filio meo Rotberto regi firmare feci, et annuli mei impressione signaui, ut nulla unquam ulterius persona, episcopus, abbas, dux, comes, uicecomes, uicarius, telonearius, uel quilibet publicus exactor, pro aliqua re exigenda nostris et futuris temporibus  in eam ingredi ualeat, uel aliquid exigere presumat; sed liceat abbati et congregationi predicti loci, sub immunitatis nostre defensionem, ipsam possessionem quieto ordine possidere: et sicut cetere res predicti loci per precepta antecessorum nostrorum regum Francorum munite et defense perseuerant, ita et hec presenti auctoritate precepti nostri communita et irreuocata permaneat pro anime mee et filii mei eleemosyna et stabilitate imperii nostri perpetua. Actum Parisius ciuitate publice, anno Dominice incarnationis 993, indictione uI, anno uII, regnante gloriosissimo rege Hugone et inclyto filio eius Rotberto. Signum gloriosissimi Hugonis regis. Signum Rotberti inclyti regis.«

9. Is de quo agitur hoc loco Arnulfus episcopus  Aurelianensis, ipse est qui cum Abbone nostro graues simultates habuit, et aduersus eum stetit in causa Arnulfi, archiepiscopi Remensis, in synodo. Sed interest Aurelianensium per seculum X episcoporum seriem hic representare, quoniam in editis, etiam apud Sausseyum, minus accurata est. Eam repetemus, precipue ex Letaldo Miciacensi monacho, in lib. De miraculis sancti Maximini abbatis, uulgato in seculo I. Agius Aurelianis prefuit regnante Carolo Caluo, successorem sortitus Walterium. Post Walterium Trohannus, Berno, Anselmus, Theodoricus quatuor annis, Ermentheus, et Ernulfus nepos eius pontificatum rexere. Hec ex Letaldo. Ernulfus seu Arnulfus iste sedem iniit anno 963, ut  patet ex diplomate Hugonis ducis, cognomento Magni, ecclesie Aurelianensi abbatiam sancti Ioannis suburbanam restituentis anno Domini 975, indict. III, episcopo Arnulfo, anno sui presulatus XII. Diplomati subscribunt Hugo dux et Rotbertus filius eius, Gauffredus comes et Fulco filius eius, Henricus comes, Wauterius comes, Walterius et Radulfus filius eius, atque Burchardus comes cum Burchardo huius rei amanuensi. Ernulfo seu Arnulfo successit Manasses, qui synodo Senonensi anno 981 interfuit. Huic alterum Arnolfum Sausseyo aliisque ignoratum admittere necesse est, eum nempe de quo in superiori diplomate mentio facta est. De hoc secundo Arnulfo Aimoinus agit in fine libri I, De miraculis sancti Benedicti, refertque miraculum ipsius Arnulfi occaisone  factum, tempore Oilboldi abbatis qui regimen cenobii Floriacensis Abboni morte resignauit, sub annum 988. Aimoini uerba hec sunt ex cap. 19: »Arnulfus Aurelianorum episcopus, alias sane bonus et ecclesiasticas regulas scientia et opere optime seruans, nunquam ad purum prelatos huius Floriacensis loci dilexit, ideo quam maxime quod illi, ditioni solum modo parentes regie, subiectionem, qua ipse ultra modum delectabatur, nequaquam ei ad ipsius uoluntatis dependerent nutum. Qua de re uineas sancti Benedicti, in suburbano Aurelianensis urbis, in loco qui Boaria dicitur, sitas, ut sui eas peruaderent satellites assensum prebuit,« etc. Laudabilis hoc loco Aimoini modestia et equitas, qui absque felle scripserit de Arnulfo episcopo, a  quo sciret Abbonem indigna pertulisse, imo ab eius satellitibus contumelias et iniurias.

10. Sed que qualisue fuerit ista subiectio, quam Arnulfus a Floriacensibus exigebat, dispiciendum est. Duplicem monasteriorum aduersus episcopos subiectionem ab episcopis exigi olim solitam inuenio: unam, qua abbas recens ordinatus episcopo suo solemnem in rebus spiritalibus subiectionem profitebatur; alteram, qua monasteria in rebus temporalibus non regie, sed episcopi diecesani auctoritati et ditioni obnoxia erant. De hac duplici subiectione aptior uisus est disserendi locus in prefatione ad hunc tomum, ubi hoc Abbonis cum Arnulfo negotium expendimus.

11. Sed aliud non minoris inuidie negotium Abbonem  sollicitauit, nempe controuersia de decimis, agitata in synodo Dionysiana prope Parisios. Has episcopi non solum laicis, sed etiam monachis auferre uolebant. Restitit pro monachis Abbo; sed laici in episcopos impetu facto, uix ac ne uix quidem ab eorum percussione temperarunt. Eius facti inuidia refusa est in Abbonem per Arnulfum Aurelianensem ipsi infestum; ub Abbo ipse Apologetico se purgare coactus fuerit apud reges Hugonem et Rotbertum, quorum principatu, id est ante annum 998, hec synodus habita est, ut fuse describit Aimoinus in sequentis uite cap. 9, ex quo uno istius synodi notitiam accepimus. Fallitur quisquis est auctor schediasmatis in tomo IX Conciliorum  apud Labbeum, col. 771, ubi Abbo »monachos sancti Dionysii et ceteros familiares illorum contra episcopos concitasse« dicitur. Id enim factum constat a laicis presentibus, quorum maxime intererat decimas sibi asserere. Hoc Abbonis Apologeticum cum aliis eius epistolis typis regiis nuper editum est cura illustrissimi Claudii Peleterii, regni administri. Huc spectare uidetur Gerberti  quedam epistola ad Arnulfum Aurelianensem episcopum, ubi monachos sancti Dionysii sacris interdictos dicit, forsan ob illas turbas.

12. Sed tandem ad Abbonis mortem ueniendum est, que accidit, teste Aimoino, »anno millesimo quarto, indictione secunda, die mensis Nouembris decimo tertio. Martyrizatum« dicit Aimoinus, qui  a Regule oppidi incolis tumultuantibus cesus est, non a monachis, ut quidam fabulantur; martyrizatum, inquam, dicit pro more illorum temporum; quibus temporibus si quis piam ac innocentem uitam ducens necaretur, pro martyre habebatur, ut alias non semel obseruauimus. Eodem modo loquuntur auctores Aimoini equales et suppares: Glaber in lib. III, cap. 3: »His ita gestis, contigit ut uenerabilis Abbo, pater monasterii sancti Benedicti, Floriacensis cognominati, gratia propugnande religionis monastice in prouinciam transiret meridianorum Wasconum. Cumque illuc deueniens in quodam moraretur cenobio, ibique more solito ea que Dei sunt sedulo exerceret, nimio a cunctis uenerabatur affectu. Accidit igitur die quadam, ut in  atrio eiusdem cenobii, exardescentibus quorumdam litigiosorum irarum stimulis, nimium acer oriretur tumultus; dumque uir reuerentissimus, predictus uidelicet Abbo, comperiens, ad eumdem tumultum sedandum pugillares gerens in manibus tabellas cum stylo processisset; unus e uulgo, afflatus spiritu diabolico, irruens in eum, eiusque latus lancea perforans, Christi martyrem fecit, qui etiam, ut fertur, paulo post arreptus a demone, miserabiliter uitam finiuit. Corpus uero predicti patris, tam sui quam ceteri quique fideles eiusdem prouincie honorifice ibi sepelierunt; ubi etiam ad laudem sui nominis perplura postmodum Dominus largitus est hominibus beneficia.« Et in Chronico Andegauensi apud Labbeum, in tomo I Bibliothece, pag. 286:  »Anno 1004 domnus Abbo martyrizatus est in Aquitania, in monasterio ad Regulam, prope Cassinogilum palatium quondam regium, qui cyclos XIX scripsit:« Odolrico abbati in concilio Lemouicensi iam laudato, »martyrio coronatus« in Wasconia dicitur, nempe in pago Burdegalensi, qui tunc ad ducatum Wasconie pertinebat. Ademarus in Chronico: »Abbo ueniens ad sanctum Petrum Regulatensis ecclesie, que est possessio sancti Benedicti Francorum cenobii, ibi tumultu uasconico occisus est, ibique sepultus miraculis clarescere cepit. uirga eius pastoralis remissa est Franciam. Bernardus Wasconie dux necem tanti uiri de interfectoribus puniuit, alios suspendio, alios flammis  tradens, et omnem illius possessionem Regulatensem, que ante in lite inuadentium erat, sine lite dehinc monachis Francis sancti Benedicti parauit uindicandam.« In Necrologio Siluiniacensi notatur »Idib. Nouemb. depositio domni Abboni abbatis.«

13. Exstat in tomo primo Miscellaneorum Baluzianorum encyclica epistola monachorum Floriacensium de cede eiusdem Abbonis, quam epistolam huc transcribere non pigebit.

»Uniuersis abbatibus Christique fidelibus, quoquo locorum habitantibus, Floriacensis conciola deiecta et patre uiduata. Fletu pene absorptis, dolore contritis, manum porrigite spiritalis auxilii, patres sanctissimi, per affectum fraterne caritatis. Pane  meroris potuque amaritudinis cibati, uestris orationibus mereamur recreari, quorum cythara letitie uersa est in luctum mestitie, quorum organum luctuose sonat lamentum, et iocunditas uocem tantummodo flentium. Peruenit gladius doloris usque ad animam, dum deploramus pro sancte religionis studio domnum et abbatem nostrum Abbonem excessisse a seculo, coronatum martyrio, qui Wasconum gladiis felix promeruit feliciter beatorum martyrum socius fieri. Cuius anime contagia uestra oratio abstergat, qui uestri amator, omniumque Christi seruientium uerus semper exstitit dilector. Nobis quoque, quos orphanos reliquit, fraternis succurrite uotis et Deum omnipotentem placate orationum hostiis, ut dignetur sua gratia gregem decapitatum et pio patre orbatum  consolari. Obiit Idibus Nouembris, die natalis sancti Brici.«

14. Annum eius mortis signat ex Sigeberto Baronius tertium post millesimum, cum libellum de Abbonis uita per Aimoinum nondum uidisset. Sed postea edito per Ioannem a Bosco isto libello, in quo Incarnationis annus quartus et indictio secunda diserte exprimuntur, ita rem componere sibi uisus est ut diceret annum ab Incarnatione numerasse Aimoinum et indictionem secundam a Septembri, cum Sigebertus annum a Natiuitate, que nouem mensibus Incarnatione posterior est, computasset. At pace tanti uiri dixerim, Aimoino annos Incarnationis non alios esse quam uulgatos a Natiuitate; corrigendumque calculum Sigeberti, imo eius interpolatoris   qui annum tertium pro quarto posuit.

15. Mirum est quam cito Abbonis cultus receptus sit in rebus sacris, adeo ut tempore Lemouicensis concilii, id est anno 1031, eius »martyrium etiam in pluribus ecclesiis more sanctorum martyrum solemniter celebraretur,« ut constat ex sermone tunc habito, cuius fragmentum supra, num. 3, retulimus. Unde in Kalendario Floriacensi peruetusto hec secunda manu scripta leguntur: »Id. Nouemb., in uasconia, apud monasterium quod dicitur Squirs, passio beati Abbonis abbatis Floriacensis;«  et in alio: »Id. Abbonis abbatis et martyris Iu lectionum.« Hactenus eius officium agitur in cenobio Floriacensi et in Regulensi, ubi eius corpus asseruatur.

16. Quod attinet ad Regule [la Réole] prioratum, auctorem habet Gumbaldum Burdegalensem episcopum et Willelmum Sancii ducem Wasconum eius fratrem; quorum hac de re instrumentum typis editum est in tomo II Bibliothece noue Labbeane, pag. 543. Situm dicitur »in partibus uasconie, in pago Aliardensi, supra ripam Garonne fluminis,« nempe decem leucis supra Burdegalam. Datum est instrumentum »anno 977, indict. u,« in gratiam Richardi abbatis monasterii Floriacensis, cui iste locus iam inde addictus est«, antiquitus dictus Squirs,  modernis temporibus Regula.« Huic charte apud Labbeum subiecte sunt »consuetudines ecclesie de Regula,« quas inter statutum est ut »nemo cultellum, ensem, lanceam, spiculum, securim, besogium, neque gladium in contentione trahat.« Quod statutum uidetur occasione cedis Abbonis qui lancea confossus in contentione est. Subsistit prioratus Regule, etiam nunc conuentualis sub congregatione sancti Mauri.

17. Restat paucis agendum de Abbonis scriptis, que magnam partem exciderunt. uaria enumerat Aimoinus in sequenti libello, nempe de syllogismis, de compoto, de solis, lune ac planetarum cursu, in cap. 3, collectaneum ex Patribus, quod tempore suo Floriaci reperiri non potuisse, utpote ab exteris  subreptum, ait Aimoinus in cap. 7. Et hoc puto esse collectaneum canonum, quod ex codice ms. sancti Martialis apud Lemouicas a nobis editum est in tomo II Analectorum. Ad hec Apologeticum scripsit Abbo ad Hugonem et Rotbertum, cuius operis fragmenta refert Aimoinus in cap. 8 et 9. uarias item eius epistolas commemorat, nempe duas ad Bernardum abbatem Bellilocensem in cap. 10; unam ad Gregorium u in cap. 12, aliam ad Odilonem abbatem Cluniacensem, cap. 13, ubi, preter acrostychos uersus ad Ottonem tertium imperatorem, memoratur eiusdem Abbonis opus De paschalibus cyclis, Floriacensibus suis nuncupatum, quod sane ipsum apud Bedam uulgatum est ante Dionysii cyclos cum prefatione, in qua mentionem facit »de  transitu sanctissimi patris Benedicti,« quod Aimoinus ibidem notat. Alie due eiusdem argumenti epistole ab ipsomet Abbone scripte exstant in tomo III Analectorum. His adiungenda est eiusdem epistola ad L. abbatem Fuldensem, a clarissimo Baluzio impressa in tomo II Miscellaneorum, cuius epistole fragmentum relatum est supra, num. 5. Papyrius Massonus codicem uiderat Abbonis epistolas continentem, qui codex is ipse est ex quo nonnulle Abbonis epistole cum eius Apologetico nuper, uti iam obseruauimus, edite sunt. Iam tandem Aimoini de Abbone libellum uideamus, cuius hic titulus est in codice ms:





[uITA S. ABBONIS.]



INCIPIT EPISTOLA AIMOINI FLORIACENSIS MONACHI AD HERuEUM S. MARTINI THESAURARIUM De uita et martyrio sancti Abbonis abbatis Floriaci cenobii.

 Reuerentissime uite uiro domno HERuEO  clerico, sancti pontificis Martini thesaurario, AIMOINUS monachorum beati patris Benedicti, sensu minimus, indeficientem eterne uite thesaurum.

Quia superni gratia Redemptoris tuam, amantissime domne, sibi uitam pudicam elegit ac placabilem; nos omnes, quibus tua benignitas cordi est, gaudio gaudemus non modico. Reminiscimur enim iucundam tue pueritie indolem, quam lenis sodalibus, quam grata maioribus, ac  quam placita Deo fuerit ac sanctis omnibus. Tua quoque sanctitas memorem se fore ostendit bonorum que in hoc sacro Floriacensi cenobio uidit, siue audiuit, exemplorum. Dumque, quibus modis altioris uite uias incedat, quotidie comminiscitur,  preceptorum ac assidue admonitionis nutritoris sui sancti patris nostri Abbonis haud segniter recordatur. Cuius erga tuam dapsilitatem sedule dilectionis  curam superfluum uidetur replicare, cum constet id tuam beneuolam haud unquam obliuisci mentem. Unde, manu sancte pulsatus caritatis, quia uel ab ipso es dilectus, uel ipsum tua probatur dilexisse deuotio, una dierum meam admonere dignatus es paruitatem uti uitam eius, seu quo ordine ad martyrium peruenerit, litteris mandare ad multorum studerem utilitatem. uerum ego, intelligens hoc opus multorum displicere animis, tamen tue dilectioni, que mihi a puero semper dulcis fuit, parere gliscens, inerti licet sermone, imperata studui perficere. Et floccipendens linguas derogantium, ad orationis tue, quam Deo beneplacitam noui, confugio auxilium, ut, tuo interuentu, eius misericordia pro hoc opere mihi conferat gaudia eterna, prestante  Domino nostro Iesu Christo, qui cum Deo Patre, etc.



INCIPIT PRAEFATIO uITAE uEL MARTYRII SANCTI ABBONIS ABBATIS.


 Antique gentilitati id quondam fuit studii ut eorum quos unice dilexissent facta, etiam inhonesta, memorialibus mandarent litteris, et pro illorum bene gestis laudes suis referrent diis. Nobis uero, qui per Christi gratiam eorum euasimus errorem, idem quidem studium, sed dissimili intentione, est habendum; ut scilicet sanctorum uitas Patrum, ac martyrum uictorias nostris pandamus scriptis post nos uenturis seculis. uerum hec ipsa ad laudem nostri referamus Creatoris, per quem uel bene uiuere, uel coronam potuerunt martyrii percipere. Quapropter unius dilecti domini, sancti uidelicet patris nostri Abbonis, uitam, seu quo ordine peruenerit ad martyrium,  rusticano licet sermone aggrediamur scribere. Nec oportet quemquam dubitare eum uere martyrem fore, [fuisse], quem constat pro ueritate, que Christus est, mortem pertulisse; qui, etsi non reuocabat homines a cultu idolorum, laborabat tamen liberare  a seruitute uitiorum; quibus  assidue dediti sunt, non Deo, sed demonibus seruire probantur. Quod uero non diu penis tortus est, nulla glorie eius uel laudi damna infert, cum constet quosdam martyrum, sola nominis Christi confessione, etiam absque baptismi perceptione, proprio per solam capitalem sententiam perfusos sanguine, regna celestia meruisse. Sin autem quispiam idcirco ei crediderit derogandum quod in uita sua uix ullum mirabile fecerit signum, legat uitas excellentissimorum doctorum Augustini et Hieronymi, et in eis non prodigia temporalium signorum, que faciunt plerumque mali, sed uite puritatem, doctrine salubris eloquentiam, et fidei inueniet laudari constantiam;  licet hic ter beatus in uita sua non caruerit miraculorum gloria. His ergo contra obloquentes, si forte assurrexerint, premissis, iuuante nos Christi gratia ac huius sancti orationibus, propositum aggrediamur opus.



INCIPIT LIBER.


 CAP. I. Abbo ciuis Aurelianensis. Floriaci studet. S. Benedicto traditus.---uenerabilis igitur Abbo Aurelianensi ortus est in pago. Cuius patris uocabulum  Letus, matris Ermengardis exstitit; quos quidem non uana tumens et nobilitate superbus alebat sanguis, sed tamen auis atauisque deriuata eos  honestabat, libertas, quodque omnibus superexstat causis, timor Domini moribus adornabat honestis. Talibus ergo Abbo ortus parentibus, in Floriacensi monasterio schole clericorum ecclesie sancti Petri obsequentium traditur litteris imbuendus, diuina pro certo, ut credimus, id preordinante prouidentia, ut inde primordia sumeret litterarum, ubi postmodum, plenissime fluenta doctrine mentibus erat propinaturus sapientiam sitientium, redderetque illis, seu eorum posteris, duplicatum suscepti fenoris fructum, a quibus simplicia tantum acceperat rudimenta elementorum. Erant in eodem cenobio duo precellentes uiri, quos carnis affinitas matri eius propinquos effecerat: unus dicebatur Gunboldus, qui relictis huius seculi nugis, ob Dei timorem, habitum  monastici susceperat ordinis; alter uocatus est Christianus, qui sub clericali ueste Christo studebat deseruire, graue sibi formidans dispendium imminere, si eius non sequeretur pro posse mandata, a quo nominis etiam proprii duceret stigmata. Ambo amoris Domini igne feruentes, ambo in ordine presbyteratus, cum sacrificio nostre redemptionis, seipsos quoque Deo in ara immolantes cordis. Horum itaque feruenti admonitione genitores memorati pueri Abbonis ipsum ad seruiendum Christo et sancto patri tradiderunt Benedicto.

CAP. II. Sub Wlfaldo abbate. Cum studiis pietatem coniungit.---Agebat eodem tempore pastoralis curam sollicitudinis in hoc sacratissimo Floriacensi loco reuerendissimus abbas, Wlfaldus uocabulo, Deo  charus et omni populo. Huic igitur a parentibus iam dictus bone indolis Abbo puer traditus est, ut eius magisterio eruditus Christi efficeretur famulus. Ante quem cum in conuentu fratrum fuisset adductus, ab eo quo uocaretur nomine est inquisitus. Ille continuo interroganti responsum dedit Abbonem se dici asseruit. Tum sanctus uir Wlfaldus, prophetico mox spiritu afflatus, alludens ad nomen: »Abbo, ait, si ultima immutetur littera, patrem sonat in Achiuorum lingua.« Et conuersus ad puerum: »Hinciam, inquit, puerorum dulcissime, talem te Christo exhibe ut dignus inueniaris tui nominis appellatione. Annuat hoc omnipotens Pater, a quo omnis paternitas in celo nominatur et terra , teque sua faciat seruare precepta, ut ad gaudia possis peruenire  eterna.« Post hoc dictum, monachicum ei tradidit habitum, facta prius per parentes solemni traditione, iuxta quod in sancti patris Benedicti continetur discretissima institutione. Traditus itaque scholis, nulli sodalium uidebatur grauis. Inerat ei columbina simplicitas serpentine copulata astutie, ut et per mansuetudinem leniret beneuolos, et per prouide mentis acumen deuitaret subdolos. Iam uero litterarie artis profunda tanta adhuc puerulus rimabatur instantia, ut a didascalis semel audita firmiter intra cordis conderet arcana. Egressus pueritie  tempora, frequenti meditatione adolescentie satagebat reprimere uitia, sciens scriptum: quia »frequens meditatio carnis est afflictio.  Quam idcirco iugi litterarum exercitio domare curabat ut spiritui eam seruire cogeret. Nec tamen, uti a quibusdam iuuenum fieri assolet, ob studium lectionis, intentionem deserebat deuote orationis. Religionis namque propositum monastice, quod habitu portende bat, id tota mentis deuotione diligebat, et, quasi proquodam leuamine, post precum ad Dominum missa libamina, liberalium artium sumebantur exercitia. Erat ei hoc precipuum adherere lateribus senum; et, licet certis horis condiscipulorum gauderet societate suorum, incompetentibus  temporibus uicinior efficiebatur senioribus.

 CAP. III. Magister scholarum Floriaci. Academias lustrat. Scripta edit.---Cum uero iam ad tante prefecisset fastigium scientie, ut aliis quoque percepti talenti ualeret donatiuum erogare, imbuendis preficitur scholasticis; quos ille, per aliquot annorum curricula, lectione simul et cantilena cum tanta erudiuit cura, ut palam se gaudere monstraret quod pecunie sibi credite lucra augmentare ualeret. uerum ipse, adhuc maiora gliscens scientie scrutari arcana, diuersorum adiit sapientie officinas locorum, ut, quia grammatice, arithmetice, nec non dialectice iam ad plenum indaginem attigerat, ceteras ingenio suo pergeret superadiicere artes. Quapropter Parisius atque Remis ad eos qui philosophiam profitebantur profectus, aliquantulum quidem in astronomia,  sed non quantum cupierat, apud eos profecit. Inde Aurelianis regressus, musice artis dulcedinem, quamuis occulte, propter inuidos, a quodam clerico non paucis redemit nummis. Itaque quinque ex his quas liberales uocant, plenissime imbutus artibus, sapientie magnitudine cunctos preibat cetaneos. Supererant rhetorica, necnon geometria, quarum plenitudinem etsi non ut uoluit attigit, nequaquam tamen ieiunus ab eis funditus remansit. Nam et de rhetorice ubertate facundie uictorinum, quem diuine interpres legis Hieronymus preceptorem se habuisse gloriatur, legit: et geometricorum multiplicitatem numerorum non mediocriter agnouit. Sic demum, uiuaci mentis ingenio hec uniuersa strenue assecuto, facilis erat eorum operatio. Denique  quosdam dialecticorum nodos syllogismorum enucleatissime enodauit, compotique uarias et delectabiles, secularium in morem tabularum, texuit calculationes. De solis quoque ac lune seu planetarum cursu, a se editas disputationes scripto posterorum mandauit notitie.

CAP. Iu. In Angliam mittitur. Naufragium euadit. Is tum leuita.---Interea legatio gentis Anglorum ad Floriacense uenit cenobium, postulans aliquem sibi sapientum concedi uirorum. Eadem quippe natio ad amorem sancti patris Benedicti memoratique loci  duabus ex causis maxime accessit: una quidem, quia beatus papa Gregorius, missis ad eam conuertendam fidei Christi predicatoribus, eiusdem dilecti domini Benedicti regulam obseruandam specialius inculcauit; alia quidem, eo quod uir quidam magne apud eos nobilitatis, Oswaldus  uocabulo, spreto seculo, ad seruiendum Christo, in memorato Floriaco conuersus est cenobio, ex quo, ob bone uite meritum, a rege ipsius prouincie ad archiepiscopatus assumptus gradum, Deo, ac patrono suo sancto Benedicto in regione Anglica construxit monasterium. Ex illo itaque cenobio hi fuere legati quos ad Floriacum aduenisse superior retulit sermo. Preerat per idem tempus sancte Floriacensi congregationi reuerendus pater Oylboldus, uir secundum seculi  dignitatem genere ac moribus clarus, qui, non tam imperiosa auctoritate quam mausueta uerborum lenitate, ab hoc beato exegit uiro Abbone quatenus ad instruendas eiusdem nationis hominum mentes diuina atque humana sapientia, qua ipse insigniter pollebat, ire non recusaret. Qui ille, iussionis haud segnis exsecutor factus, obedientie sibi familiaris intuitu, quo mittebatur proficisci non distulit. Et quamuis inuidi ac calumnie compilatores eidem Dei homini persuadere conarentur abbatem memoratum, malo accensum dolo, ipsum trans maria ideo uelle dirigere, ut nunquam amplius inde ualeret redire, ille tamen, de Dei fisus bonitate, illud apostolicum semper reuoluebat in corde: Diligentibus Deum omnia cooperantur in bonum . uerum  aliter se rem habere ostendit apparatus itineris, qui magnificus a domno Oylboldo proficiscenti collatus est. Cumque ad Morinos uentum esset, a quibus breuissimus ad Anglos transitus est, per unum ferme mensem in littore resedit, prohibentibus nautis mare turbidum ingredi. Tedio itaque longe defatigatus more, una dierum progressus ad portum, euocatum interrogat nauclerum an tuto mare ingredi possit. Cui nauclerus nunc quidem nequaquam utile fore dixit; sed, ex aurarum spiramine, se intelligere quod non diu prospera abesset nauigatio. Tunc uir Domini ait: »Si, inquiens, omnipotenti Deo, interuenientibus sanctissimi patris nostri Benedicti meritis, placet ut ego ob aliorum utilitatem hoc transeam pelagus, uentura luce placidum efficiatur mare;  sin alias summo placuerit Opifici, data die retrogrado calle incipiam regredi.« Igitur ad hospitium regressus, monachum quemdam, qui legatis se deducentibus preerat, Riculeum nomine, admonet ut in commune Dominum orarent quo, si illi propositum non displiceret, iter prosperare dignaretur; si uero id reprobaret, cordibus eorum uoluntatem ad propria redeundi inspiraret. Quo annuente, post uespertinam synaxim Deo persolutam, ambo ad orandum solo prosternuntur. Finita oratione, quieti membra dederunt; et ecce, crepusculo sequentis  diei, affuit nuntius naucleri, magna eos ad proficiscendum uoce inclamans. Itaque, ascensa naui, comitantibus aliis octo nauibus, cum in altum processissent, repente conspiciunt marsuppas et porcipisces in fluctibus ludere, balenas dorsa in modum maximorum tectorum attollere. Hec omnia indicia imminentis tempestatis esse uir Dei a nautis audiens, ad orationum recurrit nota presidia. Nec defuit effectus eius precibus. Denique orta tempestate, nauis in qua homo Christi residebat, cum aliis duabus que illam secute fuerant, illesa ad portum perlata est; relique uero sex, simul cum hominibus, procellis et impulsu piscium quassate, perierunt. Hoc signum per eum Dominus operari dignatus est, cum adhuc leuitarum fungeretur officio.

 CAP. u. Ramesie docet duobus annis. Omnibus charus.---Tandem, post longos terre ac maris excursus, Anglorum intrauit fines. Primum itaque omnium Ramesense sancti Benedicti adiit cenobium; sic enim appellabatur ille locus, qui a uenerabili Oswaldo illis in partibus est fundatus, cuius superius mentionem fecimus. In quo, qui abbatis fungebatur officio, Germanus dicebatur uocabulo, et ipse ad tanti gradus honorem ex hoc sacro Floriacensi assumptus monasterio. Ubi dum sanctus Domini Abbo per duorum ferme annorum moratur spatium, aliquos monachorum scientia imbuit litterarum. Intra eorumdem sane spatium annorum regem adiit Anglorum, ac eius ducem Hebelguinum  . Sed a rege uerba tantum, a duce uero condigna  sue sanctitati suscepit munera, atque in magna apud eum, quandiu cum ipso fuit, est habitus reuerentia. Pontificum quoque uenerabilium, sepe nominati Oswaldi, ac beate memorie Dunstani, amica sibi familiaritate usus est. Horum prior Eboracensium, sequens Cantuariorum archiepiscopus fuit. In quorum uita moribusque sibi bene complacuisse Christi ostendit gratia, eorum tumulos nunc usque miraculorum illustrando gloria. Hi in tanta admiratione hunc beatum habuere uirum, ut in eo retinendo caritatiua et, ut ita dictum sit, discordi inter se dissiderent concordia.

CAP. uI. Floriacum reuocatur. Muneribus ditatus, et presbyter factus.---Per idem tempus, a uenerabili abbate suo Oylboldo litteras suscepit, paterne  dulcedinis sollicitudine refertas. In quibus inter alia monetur ut ad sua quantocius reditum maturet, ac desiderantum se conspectibus representet. De quibus nos principium et quedam alia excerpentes, huic inseruimus uolumini. Hoc ergo ipsa epistola habebat exordium: »Prescientia Dei abbas OYLBOLDUS, et omnis concors patris Benedicti congregatio, dulcissimo fratri ABBONI, quidquid pater filio, quidquid amicus amico. Gratie omnipotenti Deo, qui tuo inspirauit cordi ut in Babylonica captiuitate memor esses gratissime Sion. Hostiam iubilationis immolamus,  quod per tuas litteras cor nostrum letifica tum est, et quod de te maxime timebamus a memoria et mente nostra expulit. uere fauus distillans sunt labia tua, que distillauerunt uerborum fluenta, super mel et fauum gutturi nostro dulcia, que super aurum et argentum recepimus, penesque nos seruamus. Atque post pauca: Quandiu tu, lucerna ardens et lucens, et ceteri quoque soles, domum Domini prudentie, iustitie et temperantie speculo irradiastis, gaudebant patres in filiis, letabatur pater noster Benedictus in suis alumnis, quos ab ipsis incunabulis educauerat philosophie alimentis.« Tandem ipse uir Domini Abbo, iuxta commonitionem honorabilis patris sui Oylboldi, natiue faciem statuens reuisere telluris, a memoratis pontificibus  optimis honoratur muneribus. Et a uenerabili quidem Dunstano magnifica excepit munia in argento, sancto patri perferenda Benedicto; a domno uero Oswaldo, cum gratia presbyteratus, etiam cuncta eidem gradui congrua ministeria est adeptus. Rediens igitur multiplicem secum aduexit gazam, in suis speciebus dignam uite eius continentem significationem. Nam armille torquesque auree congruam benefactorum dictorumue eius significauere remunerationem; uestes uero sacerdotales presentis futureue glorie portendebant nitorem. At aureus calix et numerosum argenti numisma innocentis puritatem uite ac rutilantis presagiebant eloquii iubar. Quibus omnibus, post suam ad floridi nominis cenobium reuersionem, ita mirifice pollebat ut in  multorum et quos antea latuerat notitiam deueniret.

CAP. uII. Abbas Floriaci creatur. Monitis optimis suos instruit; ad studendum et scribendum hortatur. Scripta eius.---Postea factum est ut, uenerabili abbate Oylboldo humanis rebus exemplo, communis Floriacensium electio fratrum usque perferretur, hunc sibi patrem postulantium. Preerat per idem tempus regie Francorum aule princeps, Hugo nomine, qui consensum prebere non distulit. Et quamuis, ut in talibus fieri assolet, aliqui ex fratribus huic electioni peruicaciter  renisi essent, tamen plurimorum et, ut post patuit, sanioris consilii preualuit auctoritas. Susceptum ergo uir Deo dignus Abbo pastorale officium, uti ille qui quid suscepisset intelligeret, irreprehensibiliter disponere pro posse  satagebat. Monebat ergo subditos, uitiorum abdicatis spinis, in areolis cordium diuinarum serere aromata uirtutum. Iam uero contra uitia carnis iugem aiebat debere haberi pugnam, omnique industria inuestigandum quibusnam armis quis eius repugnet oblectamentis. Ad quod explendum, post orationum uota, post ieiuniorum uirilia certamina, multum prodesse censebat litterarum studia, maximeque dictandi exercitia. Quarum ipse perstudiosus existens, nullum pene intermittebat tempus quin legeret, scriberet dictaretue. Exstant multa scriptorum eius insignia  que proprio indigeant uolumine. Nos interim aliqua, futuris profutura seculis, succinctim nostris inserimus chartis. Nempe post elucidatos, ut prelibauimus, dialecticos syllogismos, post exaratas computi calculationes, post solis ac lune uiarum declaratas dimensiones, in diuinas quoque animum intendit Scripturas; assumptisque ex plurimorum Patrum auctoritatibus sententiis, uelut prudentissima apis, uariis fauos componens floribus, mellitum deflorauit opus. Quod licet ad presens non  reperiatur, partim nostrorum negligentia, partim extraneorum subtractum cupiditate, certum tamen est idcirco eum excerpsisse quo haberet ad manum defensiones contra pontificem ecclesie Aurelianensis, non recta quedam ab eo exigentem.

 CAP. uIII. Arnulfus episcopus ipsi infestus. Abbonis liber apologeticus ad reges.---Denique cum idem uir Domini paratus esset, iuxta apostoli preceptum, subdi etiam omni humane creature propter Deum , intelligens tamen loco quem regebat postmodum posse officere, si ei modos subiectionis  quos requirebat ad ipsius libitum dependeret, id facere in omni sua recusauit uita. Unde idem pontifex, Arnulfus nomine, animaduertens nec ratione nec diuinarum legum [uerbis] eum posse conuinci, altercatione manifestum se ei ostendit inimicum. Qua de re actum est ut satellites memorati pontificis eumdem uirum Dei, Turonis ad festiuitatem sancti Martini properantem, noctanter aggressi grauibus afficerent contumeliis, quibusdam obsequii illius  hominibus ad necem usque uulneratis. Quam rem prefatus antistes, cum in reliquis actibus suis honestis semper se demonstraret pollere moribus, nequaquam, ut par erat, indigne tulit; uerum, propter uulgi famam, aliquos eorum qui hoc perpetrauerant scelus, quasi pro satisfactione, ut uirgis cederentur, ante eum adduxit. Sed Dei seruus, perpendens hec non recta fieri intentione, simulque memor Domini per Scripturam dicentis: Mihi uindictam, et ego retribuam , que offerebantur accipere noluit, et, quia uindictam sumere per semet distulit, ut a Domino uindicaretur emeruit. Etenim quosdam ex ipsis morte subita interceptos in lectulis suis repertos mortuos, alios in rabiem esse uersos fama uulgante didicimus. Enimuero, quia difficile est in  prosperis inuidia carere, a quibusdam aliis presulibus, necnon nostri ordinis uiris, uidelicet monachis, quos nunc nominibus propriis designare superuacuum fore credimus, emulo lacerabatur dente. Quapropter ad dominos rerum, inclytos scilicet Francie reges, Hugonem ac eius filium Rotbertum, a quibus, pro summe equitatis ac ueritatis tramite quem ipse Dei famulus inoffense diligens tenebat, quam maxime amabatur. Apologeticum scripsit librum, cuius hoc existit exordium:

»Sepe contingit ut, dum nimius insurgentium  calamitatum horror mentem fatigat, ipso horrore non ea que dicere debuerat turbatus animus expediat; sed, phantasmate cogitationum aliorsum raptus, que tacenda sunt dicat, ac, quod est consequens, que dicenda taceat. Semper enim summe tranquillitatis quietem diligit qui ueritatis arcanum ratiocinando disponere gestit. Quapropter ab ipsis disciplinarum rudimentis: »Sicut ceruus desiderat ad fontes aquarum, ita desiderat anima mea « laboriosum spiritualis philosophie otium, cum ad multorum utilitatem uerterem in honestum negotium, cum, meis peccatis prepedientibus, eo relicto, quodammodo ad seculi sollicitudinem sum reductus, qui sub cura pastoralis regiminis quotidie sustentor aqua angustie et pane tribulationis. Corrodit  me canino dente emulorum supplantatrix calliditas, circumlatrat aduersariorum frequens acerbitas; nec aliud contra me immurmurant, nisi quod monachorum senatum saluum esse uelim. Nostre reipublice augmentum quesiui, ac cauillationi insidiantium auctoritate qua ualui contradixi. »Nec abscondi omnino misericordiam et ueritatem a consilio multo .« Pro huiusmodi malis meo insidiantur sanguini, me succenturiatis insequuntur odiis, adeo ut nec regia maiestas eos deterreat quin me clanculum trucident, si eis locus tempusue arrideat. Unde sedulus in orationibus meis Dominum deprecor ut iudicet et discernat causam meam solito, eripiatque ab homine iniquo et doloso .« Hereticorum autem in hoc  eodem libro faciens mentionem, post nonnulla alia, hec interserit: »Omnes, inquiens, hereses ita persecuti sunt Patres nostri ut, primitus fide exposita, explorarent in suis conciliis ne quis sentiret contrarium ipsis apostolis. Qui repertus, absque ulla dilatione aut ad corpus Ecclesie est reductus, aut usque ad erroris abrenuntiationem perculsus anathemate, catholica priuatus est communione. Nec magis serpentem tangere uitauerunt orthodoxi, quam adherere huiusmodi lepra contaminatis. Unde in canonibus prohibemur, si nos catholicos esse scimus, ne cum eis saltem oremus. Nam sub Marciano principe, apud Chalcedoniam Xu et eo amplius dierum actio de hac re uentilata est, residentibus episcopis DC, et, ut quibusdam placet, MCC; quibus omnibus  pius princeps ex suarum rerum copia sumptus abundanter prebuit, quoad omnes hereticos a se repellerent, id est eos qui in uerbo uel opere aliter quam sancti apostoli sensissent. Quo facto, in tantum fidei puritas placuit pio principi, ut eam ipse cum sua coniuge sub chirographo publice profiteretur coram illo magno concilio. Cuius piam religionem imitamini, domni nostri Hugo et Rotberte, karissimi reges, si in terra uiuentium Christo uultis, esse heredes ac coheredes; et de regno uestro omnem hereticam prauitatem depellite, ut Deus uos custodiat in eterna pace.« Et post pauca, inter reliquas  hereses etiam de oratione [f. desolationem] Ecclesiarum in his deflens exsurrexisse regionibus, hec infert: »Caueat, inquiens, quicunque uult saluus esse, eam, haud dubie quin Ecclesiam, alicuius alterius nisi solius Dei possessionem credere. Unde Petro principi apostolorum dicitur: Tu es Petrus, et super hanc petram edificabo Ecclesiam meam . Meam, inquit, non tuam. Et Christus alibi: Domus mea domus orationis uocabitur . Psalmista quoque: Domum tuam, Domine, decet sanctitudo . Si ergo Ecclesia non est Petri, cuius erit? Aut successores Petri audebunt potestatem sibi uindicare quam non habuit Petrus princeps Ecclesie? Certe, karissimi principes, nec catholice uiuimus nec catholice  loquimur, quando illam Ecclesiam dico esse meam, ille alteram dicit esse suam. Ac ueluti quedam iumenta, comparati iumentis insipientibus, utrasque aliquando uenales proponimus, propositasque ab aliis emere non formidamus. Est etiam alius error grauissimus, quo fertur altare esse episcopi, et ecclesiam alterius cuiuslibet domini; cum ex domo consecrata et altari unum quoddam fiat quod dicitur ecclesia, sicut unus homo constat ex corpore et anima. uidete, equissimi principes, quo nos ducit cupiditas, dum refrigescit caritas.«

CAP. IX. Concilium apud S. Dionysium de decimis. Abbo apologiam texit.---In illis sane diebus, in monasterio sancti Dionysii, haud procul a Parisius,  concilium aggregatum est quam plurimum episcoporum. Qui, cum de fidei puritate, de corrigendis tam suis quam subditorum prauis moribus sermocinari debuissent, iuxta uulgare prouerbium cunctum suum sermonem ad decimas  uerterunt ecclesiarum, quas laicis ac Deo seruientibus monachis auferre moliti, resistente eis in hac re hoc uenerabili Dei cultore Abbone, promiscuam in se uulgi concitauere manum; ortaque subito seditione, tantus in episcopos timor irruit, ut, publica statione relicta, passim quisque diffugeret. Inter quos Sewinus Senonum archiepiscopus, primatum Gallie in ea synodo sibi usurpans, primatum quoque fuge arripuit, et, inter fugiendum, securi inter scapulas ictus lutoque a popularibus oblitus, egre euasit. Uni quoque episcoporum  timor fugienti tam ueloces addidit alas, ut, affluentissimo prandii apparatu quem sibi exstruxerat relicto, uicine urbis Parisiorum menia fugitabundus expeteret. Totam ergo tante calumniam iniurie, tam a prefato Arnulfo quam a reliquis pontificibus, sub semet deuolui perpendens hic Deo deuotus Abbo, in eodem Apologetico non solum ab hoc, uerum et a quibusdam aliis, hoc modo se purgat obiectis:

»Nec me uestro, ait regibus, aliorumque sapientum examini subduco, qui contra canones sensisse suspicor. In episcopos manum monachorum mouisse  accusor, uestram beneuolentiam proprio episcopo tulisse blasphemor, quibusdam excommunicatis participasse criminor. Sed esto: cui sententie canonum contradixi, qui in illo concilio uix apertum librum uidere potui? aut concilium illud fuit, ubi conciliati uenerunt et disconciliati recesserunt, cum ibi discordes reconciliari debuerint aut canonica districtione multari? Quid in me singulariter commiserunt episcopi, ut eis saltem cogitatione obesse uoluerim, presertim cum non inimicum, sed fide et opere amicissimum, grauiora pericula pertulisse contigerit? Ecce coram Deo in Christo non mentior quia, audita insequentium conclamatione, ultra quam dici possit indolui, recordatus pristine amicitie et beneficiorum tanti uiri, cuius nix uenerandum  caput ostendit, excepta primatis prerogatiua et sacerdotali infula. Qua suggestione uos decepi, ut uestram beneuolentiam optimis auferretis, male meritis conferretis? Num ego Deus sum, qui mutat mentes, mutat corda, mutat regna et tempora? uere fateor me magicam ignorare, nec aliquid malarum artium didicisse.« Atque paulo post hec addit: »Denique quod excommunicatis me miscuisse asserit, eius exemplo utique feci qui filios Belial, nocturno latrocinio in meam necem grassantes, recepit, postquam eos anathematizauerat suus archiepiscopus, singularis meriti Sewinus, et Odo Carnotensium episcopus, necnon et alii magne uite et religionis uiri. Et, iniqua indignatus exsurgere iudicia, exsecrantis uoce proclamat: O tempora!  o mores! certe qui uolunt exsequi in fabrateria mendacii cupiditates suas prauas, ipsi nituntur condere leges iniquas.« Ad ultimum, sua non ignorans multis displicere scripta, regibus sese commendat, precipue domno Rotberto quem scientem litterarum ac idcirco diligentem fore nouerat studiosorum, scribens in hec uerba: »Preterea dominos meos cum familiariter alloquens bona suadeo, multorum animos scio contra me concitos, iuxta illud comici:

Obsequium amicos, ueritas parit.
 De quorum animositate non multum moueor, dulce decus meum, Rotberte, quem atauis regibus editum diuina pietas perduxit ad regni fastigium, si, post Dominum et sanctos eius, uestro specialiter sustentor  auxilio et concilio, cuius mentionem in quotidianis orationibus meis nunquam pretereo.«

CAP. X. Bernardus Bellilocensis abbas, clari generis, Caturcensis episcopus; Bernardus Bellilocensis, clari generis, Caturcensis episcopus; Abbo optima ei dat monita. Simoniam impugnat. Prime Ierusalem peregrinationes. Bernardi iter Romam, etc. Abbonis alia epistola ad ipsum. Leges pro rerum circumstantiis debent explicari.---Bernardo etiam abbati Bellilocensium, inter alia, duarum mittit textus epistolarum, quarum non putauimus pretermittendam commemorationem. Hunc sane Bernardum pater Hugo, haud infimo inter proceres Aquitanicos ortus loco, ex copiosa filiorum caterua Deo obtulerat  ad seruiendum, ac ad Floriacense sancti patris Benedicti cenobium miserat, litteris imbuendum. Quem hic totius bonitatis plenus Abbo, ex precepto abbatis sui honorabilis Richardi susceptum, ualde dilexit, et in quantum temporis opportunitas arrisit, liberalibus artibus erudiuit. Sed idem Bernardus, non longo annorum interiecto spatio, a patre suo euocatus, Solemniacensi abbatia, quam sanctus quondam construxit Eligius, est donatus; ac non multo post, Bellilocensem locum, quem eius genitor iure belli armisque conquisierat uictricibus, est adeptus. Cui cum Willelmus comes Tolosanus Caturcensem presulatum, quem nunc regit, committere disposuisset, et ob hoc, tam ipse comes quam et archiepiscopus Bituricensium, sub cuius diecesi  eadem ecclesia consistit, non minimam pecunie summam ab eo exigerent, ad hunc alumnum suum sanctum dirigit Abbonem, quid facto opus esset interrogans. Ad quem ille caritatiuam direxit epistolam ita se habentem: »Quia te diuina pietas seruum suum multis honoribus admodum extulit, quos uirtutum prerogatiua adeo excolis ut te imitabilem prebeas pluribus bonis, hortor et admoneo ut, tue memor professionis, illos gradus excellentie appetas in quibus Dominum non offendas.« Et post aliquanta, eos denotans qui gratiam sancti Spiritus uel uendunt uel emunt, hec dicit: »Huiusmodi emptores quasdam uelut telas aranearum texunt quibus se defendunt, quod non benedictionem, sed res Ecclesie possessuri emunt. Cuius uero possessio est  Ecclesia, nisi solius Dei? Quis eius dominus, nisi Deus? Quia etsi presens Ecclesia indiget duobus aduocatis, uno in rebus temporalibus, altero in spiritualibus; neutrum tamen habet ut dominum, qui eam uel uendere possit uel emere quam Christus redemit suo sanguine.« Dansque ei consilium, huiuscemodi clausula finem imponit epistole, »nunquam ergo, inquiens, fieri hereticus ullo modo acquiescas, quia inaniter de peccatis penitentiam agit qui eam fidem impugnat quam sub sanctis apostolis catholica tenuit Ecclesia.«

uerum Bernardus, tandem aliquando bonorum huius uite pertesus, uidens multorum frigescere caritatem et ideo superabundare iniquitatem, deliberauit animo, relictis omnibus que possidebat, Ierosolymam petere. Quod iter a patre eius, penitentie  uoto, ante omnes fere in hoc tempore Gallie habitatores ceptum ac percursatum fuerat. Nec tamen hoc absque sui sententia didascali aut consilio perficere disponens, ad Floriacum uenit monasterium, secreta cordis sui huic suo totius bonitatis patefacturus magistro. Ille, Ierosolymitano interdicto itinere, ne omnino eius uoluntati contraire uideretur, Romam petere, montem Garganum adire concessit, paternoque affectu attributis comitatui siue obsequio illius aliquibus suorum, cum fraterna eos siuit abire benedictione. Qui propinquorum suorum eque limina apostolorum adeuntium coactus querelis, dicentium eius abscessu claudestina inter se consurrexisse bella, Constantinum presbyterum,  quem ei ut obsequeretur pius magister ipsi delegauerat, ex itinere ad eum remittit, mandans suorum necessitudine se domum redire compulsum; non tamen quidpiam se sine eius precepto acturum, quin potius ei per omnia, uti prius spoponderat, pariturum. Simulque questione proposita inquirit utrumnam melius esset cuncta relinquere, an, ut suis presidio foret, seculo specie tenus deseruire. At ueritatis amator Abbo, apicibus ad eum directis, et quid sibi rectius uideretur exponit, et quid ipse tenere mallet liberam dat eligendi copiam. In quibus non solum ipsum Bernardum abbatem, sed etiam uniuersos uie eius consortes, aut graui laborauisse incommodo aut mortem obiisse condolens deflet. Inter quos domnus Remigius monachus, qui post celle in qua idem beatus  Abbo corpore humatus quiescit prefuit, ab eodem Dei uiro ad obsequium memorati abbatis, nunc episcopi, directus, magna ui febrium uexatus est. Sed nos memoratos apices ad demonstrandum huius hominis Dei benignitatis affectum ex integro huic uolumini inserere dignum duximus, in reliquis eius epistolis abbreuiationi operam daturi. Est enim huiusmodi:

»Domno meo, abbatum carissimo BERNARDO, seruus seruorum Dei ABBO. Suscepi, uenerabilis in Christo, uiuas tue peregrinationis litteras, et ex pene mortuo presbytero addidici quid inter fluctus cogitationum semiuiuus lugeas, quem concepti uoti impotem patrie calamitas inpresentiarum reddit et innatam deuotionem, ut opinor, distulit, non funditus exstinxit. Quod audiens, fateor, nimis indolui  et lacrymando dolori satisfeci; quandoquidem tui desiderio gemebat circumstans fratrum maxima multitudo, et, omnibus in commune gementibus, redibat ad memoriam quod uir magne grauitatis Hugo, tui comes itineris et socius laboris, multis bonis flebilis occidit, nulli flebilior quam tibi, pro cuius amore, post Dominum, patriam, parentesque relinquens, exsul uitam finiuit. Cumque satis egissem meroris, tandem mihi consului, quia tibi absenti non potui, quem in orationibus interdiu uidere uideor, dum omnipotenti Deo sacrificium spiritus contribulati offerre non desisto. Siquidem id nimium extimui, quod baiulus legationis innotuit, uultum uidelicet uestrum ita emarcuisse ut uix queatis subsistere, non solum  destitutus sobrietate et amicitia defuncti, uerum etiam robore proprii corporis. uereor itaque ne insidie diaboli, que multe sunt et uias seruorum Dei spinis circumsepiunt, te a uia mandatorum Dei auertant et retro respicere compellant, priusquam ad Segor paruulam ciuitatem deuenias, in qua tuam animam saluans saluare queas . Scio etenim quod nunc tibi circumstrepunt propinquorum greges, militum phalanges, amicorum multitudines; et succenturiati declamatorie persuadent quod sibi, non tibi utile diiudicant. Sed, domi uitulis religatis, nosti quid uacce fecerint que mugientes arcam testamenti portauerunt, et,  non declinantes ad dexteram uel ad sinistram, Bethsamis pertulerunt . Cuius facti non immemor, recordare quod in sacrificio iubetur offerri cauda hostie, nec ulla rei familiaris cogitatio subrepat que te a recto itinere dimoueat. Nam occurrit animo quod mecum familiariter locutus es, dum Romam proficisci decreuisses, consulens utrum scilicet relinqui deberet semel suscepta cura pastoralis regiminis, et oporteret dare libellum repudii fratribus et filiis qui nobis aduersantur in uia Dei. Cui cum ego respondissem quod auctoritate Patrum certum noueram, et creditis ouibus mortem preualere persentiscerem, te infructuosum saltem tibi persuadere nec ausus sum nec debui, exemplum proponens Pauli Damascum fugientis et beati patris  Benedicti monachorum legislatoris. Denique in multis causis occasio se immergit, que difficultatem contrarie legis bono exitu meliorem reddit. Quis enim non laudet curam pastoralis regiminis, si prosit? Quis rursus non laudet in se beneuolentiam pastoris, si aliis non prosit? Solet nempe esse in preceptis diuinis quod et in antiquis reperitur edictis. Lex est: Si quis masculus templum ueneris fuerit ingressus, capite puniatur. Quidam iuuenis, preteriens templum ueneris, intus matrem cedi conspexit, et introgressus eam eripuit. Accusatur contra legem fecisse. Defendit se ille legi paruisse, et, inter dissidentes, si percussori ignorantia non prosit, iuuat ex circumstantiis occasio pietatis. Idem est in nostris Euangeliis, ubi precipimur non solum  uxorem relinquere, sed etiam odisse, proposito premio, quod qui hoc fecerit centuplum accipiet et uitam eternam possidebit. Rursus qui uxorem dimiserit, non quidem premio, sed eo supplicio dignus scribitur quo mechi damnari precipiuntur. Porro et qui matrem eripuit, et qui uxorem dimisit, uterque preiudicium patitur, si supplicio punitur; quoniam inde auctori legis se placere putat, unde offendisse preiudicatur. Quapropter, dilectissime, non bonum malo melius existimes, sed bonum bono melius credas: et ex contrariis sententiis eam eligas qua uitiis abrenunties, et moralibus uirtutum exercitiis crescas. Denique, dum, abbatis onus portare debeas, an debeas deponere, addubitas, discretionem, qua maxime opus habes, matrem uirtutum  assumas; et, conscendendo tribunal conscientie, iudicio discute quid utilius honestiusue sit anime tue. Nam officium abbatis implere, et lucrum animarum querere honestissimum est, cui non impossibile est; cui uero malitia subiectorum impossibile est, quid superest, nisi ut honestius putet diuino parere oraculo, quo scriptum est: Fili, miserere anime tue placens Deo?  Sane et apud Ezechielem speculator, clamans et non auditus, animam suam liberat; et, apud Benedictum patrem, pastor spretus et contemptus absoluitur, qui omnem curam exhibuit creditis ouibus. Ceterum, uenerabilis pater, saltem in festiuitate  patris nostri Benedicti quod tibi placeat innotesce, ut certi esse possimus quantocius de tua quam optamus salute.«

CAP. XI. Abbonis duplex iter Romam. Gregorii pape responsum ad ipsum.---Interea eximius Abbo condigno apparatu Romam proficiscitur, priuilegia ecclesie sibi commisse corroboraturus, imo renouaturus Sane non qualem uoluit aut qualem debuit, sedis apostolice pontificem, nomine Ioannem, inuenit. Nempe turpis lucri cupidum atque in omnibus suis actibus uenalem  reperit. Quem exsecratus, perlustratis orationis gratia sanctorum locis, ad sua rediit, emptis optime speciei aliquantis holosericis palliis ornatui ecclesiastico congruis. Porro, paucis labentibus annis, occasio se prebuit ut, rogatu ac  precibus gloriosi regis Botberti, Romuleam repedaret ad urbem. Precipua uero earum pro quibus directus est causarum, hec fuit: quia Arnulfus, Remorum archiepiscopus, absque iusta audientia sede sua priuatus custodieque fuerat mancipatus. Ob hoc Gregorius, qui Ioanni in apostolica successerat sede, non solum nobilitate generis, uerum etiam probitate clarus mentis, toti regno Francorum anathema se inuecturum comminatus est. Hac igitur ex re Italiam repetere seruus Christi Dei cogitur. Et quamuis mole corporis grauaretur , nequaquam tamen labore fatigabatur. Nec uero ipsa eius pinguedo ullam ei ingerebat  dehonestationis maculam. Et cupidus pacis cum foret, leue ducebat omne genus defatigationis, dummodo eum reperiret uirum per quem, fama uulgante, audierat ad pristinum posse statum religionis resurgere normam. Profectus ergo Romana iterato reuisit menia, ubi, eo quem querebat nequaquam reperto, per concaua uallium, per prerupta montium inuestigans, tandem in finibus Spoletanorum inuenit. Cumque se inuicem duo Ecclesie lumina conspexissent, gaudio ultra quam credi possit gauisi magno, in mutuos ruunt amplexus. Et prior uere humilitatis custos Abbo salutatoria a parte regis depromit uerba. Tum sacerdos uere apostolicus, reddita benedictionis recompensatione, ait beato uiro: »Bene te aduenisse gaudeo, fili, Ecclesie ueritatisque, ut comperi, custos  ardentissime. Etenim surdus de te rumor meas repleuerat aures, te tam diuina quam humana pollere sapientia, nec qualibet amicitia a iure equitatis abduci posse. uere fateor me iam dudum desiderauisse tuum intueri uultum, tuo concupiuisse amicabiliter perfrui alloquio. Fruamur ergo cupitis sermocinationibus, alternisque diuinarum atque mundanarum lectionum aliquandiu mentem releuemus studiis. Porro unum te uolo nosse, legationem tuam me benigne suscipere, et queque suaseris me facturum fore. Tuum autem erit petere, meum uero petitis pro posse assensum prebere. Noui namque  nichil te contra ius fasque postulaturum, ac ideo me tibi contraire scio non esse equum.« Post hec uerba, omnibus ei collatis uictui necessariis, ad hospitium siuit abire. Sicque, octo ferme diebus, eum detinens et frequenter conuiuio suo eum asciscens, cunctis pro quibus ierat libens annuit.

CAP. XII Priuilegia et dona Abboni ab eo concessa Priuilegii summa. Arnulfi archiepiscopi restitutio.---Tunc uere sollicitus pastor Abbo, memor utilitatis loci quem regebat, priuilegium illi apostolice utilitatis fieri rogauit. Quod Deo dignus papa tam fauorabiliter largitus est, ut non solum nullum pecunie quereret lucrum, uerum thymiamate ac planeta, qua inter missarum uteretur solemnia, donatum, eumdem Dei famulum gaudentem ad proprium remiserit  solum. In eo sane priuilegio inter alia continetur ut episcopus Aurelianensis, nisi inuitatus, Floriacum nequaquam adeat cenobium, neue unquam quilibet pontificum eidem monasterio diuinum interdicat officium, etiamsi tota Gallia, ob populi peccata, anathematis feriatur uindicta a sede apostolica. Sed ne quis eos, domnum dico apostolicum et Abbonem sanctum, existimet in hoc facto contraria regulis sanctorum sensisse Patrum, necessarium nobis uisum est, ex epistolis Magni pape Gregorii pauca de pluribus hic exempla inserere, in quibus exquirendis pia huic beato uiro semper fuit intentio. Sciebat namque illum nunquam uel sensisse uel scripsisse contra canonum decreta-Scribit ergo idem egregius papa Gregorius Maximiano  Rauennati episcopo, inter alia: »Quoties, pro utilitate monasterii sui, ad pontificem Romanum abbas uenire uel transmittere forte uoluerit, id ei modis omnibus liceat.« Quod uero ab episcopis et clericis monasteria inquietari non debeant, tam memorato pontifici quam eius antecessori Ioanni, frequentibus scripsit epistolis. Luminoso quoque abbati de eadem re, inter cetera, sic ait: »Castorio. inquiens, fratri et cepiscopo nostro nostra preceptione transmissa, ei successoribusque eius a te monasterioque tuo cunctam lesionem abstulimus funditus potestatem, ut nec ultra in uestro uersaretur grauamine, nec monasterii res describat, nec publica illic debeat esse processio.« Ad eumdem etiam Castorium, post aliqua, ita scribit: »Missas,  ait, illic  publicas per episcopum fieri omnino prohibemus, ne in seruorum Dei recessibus, popularibus prebeatur ulla occasio conuentibus, et simpliciores ex hoc animos plerumque  in scandalum trahat frequentior quoque muliebris introitus.« Quod autem diuinum officium monasteriis interdici non oporteat, Ioanni episcopo de Urbeueteri scribens, ita asserit: »Agapitus, abbas monasterii sancti Georgii, insinuauit nobis plurima se a uestra sanctitate grauamina sustinere; et non solum in his que necessitatis tempore monasterio aliquod possint ferre  subsidium, uerum etiam in hoc monasterio misse prohibentur celebrari, sepeliri etiam ibidem mortuos interdicis. Quod si ita est, a tali uos hortamur inhumanitate suspendi, et sepeliri ibidem mortuos uel celebrari missas nulla ulterius habita contradictione permittas, ne denuo querelam de his que dicta sunt predictus uir uenerabilis deponere compellatur.« uerum de his satis dictum; nunc cepte narrationis ordo repetatur.

Regressus itaque honorabilis Abbo ad regem a quo missus fuerat, cuncta pro quibus ierat perfecta nuntiat. Arnulfum Remensem custodia  exemptum pontificatui restituit; pallium illi a domno papa directum reddidit. Post hec, per internuntios, ipsi uenerabili apostolico domno Gregorio amicabiles  plenasque reuerentie dirigit litteras, in quibus innotescit se cuncta uti iusserat perfecisse. Quarum istud est exordium: »Domino semper in Christo uenerabili, sancte Romane et apostolice sedis presuli, ac ideo uniuersalis Ecclesie doctori, suus ille, Abbo Floriacensium rector, in Christo salutem. Sepius contingit ut puritas integre ueritatis uacillet sententia malefidi interpretis. Quod ego, uenerabilis pater, cauens, uestri animi sensa fideliter simpliciterque, ut precepistis, deprompsi, nec animositatem regis perhorrui, dum fidem, quam uobis promiseram, ex asse seruaui, quandoquidem nichil addidi, nichil minui, nichil immutaui, nichil reliqui. Horum omnium ipse Arnulfus, e custodia liberatus et absolutus, testis est; cui uestrum pallium eo tenore  obtuli  quomodo illud acceperam ex sanctis manibus uestris.« Meminit et in fine earum planete ab ipso sibi date, ita inquiens: »Nam, liberalitatis uestre memor, ut seruus Domino gratias refero, qui inter missarum solemnia, munere uestro usus planeta, uestri nullo modo obliuisci ualeo in meis oblationibus. Ceterum uobis semper parere decreui, cuius apostolatum Deus custodiat in eterna pace.«

CAP. XIII. Abbonis epistole et scripta quedam.---Ottoni quoque imperatori epistolam uersibus conscripsit hexametris, nullis sapientum istius temporis comparandam carminibus, e Porphyriano utique sibi codice exemplar sumens, hunc uersum, materiam et quasi fundamentum totius constituit operis.

 Otto, ualens Cesar, nostro tu cede cothurno.
Is nempe uersus in eadem desinit littera qua etiam incipit; sicque fit ut ipse principia uersuum omnium finemque tenens, per medium quoque epistole erectus, itemque in transuersum in modum crucis incedat, ipse nichilominus clausula carminis fieret. Atque hoc modo contingit ut et ipse sexies diuersis modis legatur, et quatuor quadrangulos in epistola  faciat, in quibus quadrangulis quatuor nomina erectim posita leguntur: in duobus quidem Otto et Cesar, in aliis uero Abbo et abba, que minio scripta, licet separatim hoc sonent, tamen cum aliis uersuum litteris in ordine rediguntur .

Sed et idem uenerabilis Abbo ad Odilonem Cluniacensium abbatem uenerabilem, sane et religiose uite uirum, scribens, quid capitula ere  siue adnotata, que in Euangeliis habentur, inter se discrepent; quidue de ·: aperta satis enodatione declarat. Existunt et alia ad alios huius sancti patris scripta, que, ne lectori fastidium generent, nunc interim tegantur per silentium. Unum illud non omittendum, quod cyclos annorum incarnationis Dominice, ab incarnati uerbi initio ad sua usque  tempora, iuxta ueracem Euangeliorum fidem correxit atque ad annos postea circiter mille quingentos nonaginta quinque dilatauit. Cuius operis prefatiunculam  , fratribus ac filiis suis, nobis scilicet Floriacensibus consignans monachis, mentionem facit anni transitus sanctissimi patris Benedicti.

CAP. XIu. Leprosus ab eo sanatus.---Sufficiat iam nunc laudem fidelis lingue eius, stylique politi, quantum possibile fuit, deprompsisse elegantiam; illud celebri fama in populos propalare dignissimum, nequaquam hunc beatum uirum a Deo expertem miraculorum relictum, dum adhuc carne presens incoleret seculum. Quin potius eius sibi monstrauit placuisse uitam quam miraculis uoluit esse insignem. Eadem autem tempestate fuit quidam homo quem  dira lepre perfuderat macula. Hic admonitus est per somnium uti ab hoc Dei homine sue sanitatis quereret auxilium. Qui, ueritus per seipsum accedere ad eum, quemdam boni testimonii optimeque conuersationis adiit monachum, nomine Elisiernum, [Boscio male, Elizerium], huic eidem sancto familiarissimum. Illi ergo sue necessitatis exponit causam, manifestateque uisionis modum. Reuelatum quippe sibi fuisse aiebat debere eumdem Christi famulum aqua exorcizata manus abluere, quam uidelicet aquam ipse eger suscipere deberet, languentiaque membra perfundere. Audiens hec monachus primo detrectauit fidem eius adhibere dictis, simulque eum his cepit obiurgare uerbis: »Cur, inquiens,  o homo, nos tentatum aduenis, somniorum tuorum deliramenta pro ueris inferendo? Noli, noli falsis tuis adulationibus nostras mentes seducere uelle.« Tum egrotus persancte deierat se nullam fallacie nebulam pretendere, quin potius uera allegare. Abiit ergo frater ille ad hunc de quo sermo uertitur ter beatum, et diuinum, quod a languente audierat, ei pandit oraculum. At ille paulo commotior et indignantis uultu expresso, peneque illacrymans:  »Non, inquit, hactenus ea uobis contuli exempla, ut me adulationis quis estimet desiderare obsequia. Quapropter si meum te uis uocari et esse dilectum, caue ex tuo ore istud deinceps audiam uerbum, precipue cum ad ista me nullatenus sciam fore [esse] idoneum, et sanctorum talia sint gesta uirorum. Cui cum a fratre obiiceretur non oportere illum gratiam sibi diuinitus collatam occulere, que saluti petentium crederetur posse prodesse, presertim cum id ille recta et simplici fide, non adulantium persuaderet uoto; tandem se uinci passus est, allataque benedicta aqua, manus lauit, memorato monacho tribuit, ut eam poscenti infirmo perferret imperauit. Acceptam ille aquam leproso perfert, eique infit: »Nunc, inquiens, tua infirmitas palam  cunctis est. Si ergo tuis nos uis fidem accommodare sermonibus, postquam te his perfuderis aquis, die tertia nostris temet uisendum representa obtutibus.« Fecit eger ut sibi imperabatur, et ecce ante transactos prefati termini soles, dudum discolor cunctis naturali uisebatur reinduta [l. reindutus] specie. Quod ubi fratri illi perspicaciter credibile apparuit, mox homini Dei que fuerant acta indicare curauit; a quo sub terribili Christi nominis inuocatione interdictum suscepit ne hoc ulli hominum ipse uel is qui sanatus fuerat innotescerent, quandiu ipse sanctus in corpore maneret. In qua re Domini Christi et Redemptoris nostri imitatus exemplum est, qui, sanatum a se alloquens leprosum, uide, ait, nemini dixeris . Hec nobis, post huius  sanctissimi uiri transitum, prefatus domnus Elisiernus sub attestatione retulit ueritatis; que nos, absque detrimento ueri augmentoue falsitatis, simpliciter referre studuimus. Ille uenerabilis Elisiernus, ante peractum ex quo ista nobis retulit annum, laudabilis uite diem clausit ultimum.

CAP. Xu. Ornamenta ecclesie ab eo facta.---Non abhorrere a recto laudis creditur genere, si ea que sub ipso uel per ipsum ad ornatum domus Dei, que est ecclesia, gesta sunt, noster explicet sermo, maxime cum inter Salomoniaca preconia hoc precipue laudetur quod templum Domini magnificis exstruxerit impensis. Et quamuis eius tenues copie diuitiis nequeant locupletis Salomonis adequari, tamen que,  prout pauper quem regebat locus tempusque malignum persuasere, acta sunt, silentio non sunt digna obnubilari. Namque anteriorem tabulam altaris sancte Dei genitricis Marie, ab antecessore eius domno Oylboldo auro construi ceptam, ad perfectum usque perduxit, duas circumiacentes argento opertas augmentari fecit, et, ut breuiter multa perstringamus, sex altaria, tam eius quam monachorum sub ipsius regimine consistentium, deuota intentione, argenteis sibi affixis prefulgent laminis: unum uidelicet, sub nomine Patris Benedicti Deo dicatum aliud, sub nomine summe ac indiuidue Trinitatis, sancti quoque Stephani et sancti Aniani, necnon sancti Ioannis euangeliste fratrisque eius beati  Iacobi. Sed et paries ligneus, circa tumulum inclyti confessoris Christi Benedicti locatus, simili est comptus specie metalli, atque in eo quedam miraculorum eiusdem dilecti Domini celatoria arte perspiciuntur expressa. Hec itaque et alia nonnulla sub egregio patre Abbone in Floriacensi cenobio perfecta sunt, instantia et procuratione honorabilis monachi Gauzfredi, cui ipse sacrorum commiserat custodiam thesaurorum, cuius etiam Gauzfredi sollicitudine gazophylacium lapideum est constructum, ad repellendam ignis, si  ingrueret, uiolentiam satis idoneum, eodem de quo loquimur uenerabili patre Abbone sumptus subministrante, de cuius uite moribus et scriptis quia multa retulimus, ne fastidiosi in multiloquio simus lectori, stylum ad  eius enarrandum uertamus transitum.

CAP. XuI. Regule monasterium reformaturus adit. Suos ibi relinquit.---Igitur cum hic Deo amabilis hominibusque uenerabilis Abbo per sexdecim annos continuos in a Deo sibi commisso pastorali strenue desudasset officio, Wasconiam proficiscitur. Est in illis partibus monasterium quoddam Squirs, ut fertur, antiquitus nominatum; a modernis, contrario nunc uocabulo, Regula uocitatum. Nulla quippe religionis norma, nulla aut rara bone conuersationis saltem uestigia usque ad hec in eodem loco apparuere tempora. Id Guillelmus Sanctionis filius, Burdegalensium comes ac totius Guasconie dux, audita fama religiose uite domni Richardi Floriacensium abbatis, ipsi successoribusque eius ad regendum  dudum commiserat, ut in libro  quem de uita uel actibus abbatum nostri loci scripsimus, plenius explanatum est. In quo loco, tam ab ipso uenerabili Richardo quamque a duobus eius successoribus, Amalberto ac Oylboldo, diu multumque elaboratum est, quo uere is locus, per habitatorum conuersationem, uocabulo uteretur suo; nec quidquam utilitatis actum. Post quos dum hic uir beatus Abbo regiminis adeptus esset gradum, quibusdam sibi persuadentibus quatenus eo proficisceretur, respondebat cum ioco se illuc iturum quando eum satietas cepisset uite. Et quanquam id ipse ludens diceret, tamen ita se post rei habuit exitus. Ferebatur denique nulli predecessorum eius post iter Guasconie diu uiuere  licuisse. Tandem ipse ad iam dictam pergit patriam, eius regionis adit comites, memorati filios Guillelmi, Bernardum et Sanctionem, eumdem locum non pro suo, sed ipsorum disponit libitu. Et tunc quidem prospere ad sua rediit, quibusdam suorum, quasi ob tutelam loci, relictis. uerum hi quos relinquebat, perfidiam Guasconum ueriti, et tunc inuiti remanserunt, ac postmodum, multis a Guasconibus perpessis iniuriis, cum his quos illis ueluti adiutores miserat, ad eum reuertuntur. Qui, eorum inertie culpam fore [fuisse] nactus, alios mittit qui quod priores neglexerant corrigere curarent. Illi, similia passi, legatos ad eum dirigunt, quid paterentur intimant, ac, ni maturato sibi subueniatur, locum deserturos  atque ad propria minitantur se regressuros. Unum hoc sibi ex sententia comitum notum fore [esse] mandant: liberiorem sibi quam prius affuturam loci potestatem, si semel ad eos adeat, et tam comitibus quamque Amalguino uicecomiti, quem ipse eis aduocatum dederat, quid ipse uelit uerbo tenus declaret: quos manere decreuerit, mansuros; quos exire iudicauerit, memoratos polliceri principes ui se expulsuros.

CAP. XuII. Alterum eius iter Regulam per Pictauos, etc.---Tandem talibus impulsus allegationibus, impendonte iam ultimo uocationis sue die, secundo iter arripit, hos ex monachis itineris comites assumens: supra nominatum Remigium, meque qui hec scribo Aimoinum, cum Guillelmo, sue uenerantie, iuxta  abbatum morem, tum baiulo  . Iamque in uia constitutus, legatis qui pro se uenerant imperat se antecedere, comites aduocatumque certos de suo aduentu reddere, ne moram colloquii faciant, dum ipse ad eos uenerit, procurare. Ipse, in nullo negligens utilitatis cenobii quod regebat, Pictauos pergit, Guillelmum illius urbis adiit comitem, pro iuuamine possessionis monasterii sui, que Salx dicitur, calumniis aduocatorum ualde oppresse, eum rogaturus. A quo die dicta, in qua sibi post suam regressionem ab eodem comite iusta deferretur audientia, pro re alia aliquantasper inibi moras nectit. Forte abbas monasterii Sancti Cypriani in suburbio Pictauorum siti, eidem sancto consanguinitate coniunctus, uocabulo Gislebertus, crimine falso impetebatur. Is  eum humillima detinuit prece, uti sue cause, quam in proximo uentilandam autumabat, interesse dignaretur. Sed cum improbus subsedisset accusator, manifestusque fieri uereretur, uir Domini Abbo, qui cunctis iniuriam patientibus, quantum in se erat, opem ferre cupiebat, litteras eidem propinquo suo, ex sua parte abbati Cluniacensium Odiloni, cui idem monasterium subiectum erat, perferendas tradit; que uidelicet littere et ultime epistolarum eius existunt, et apud nos cum reliquis  conseruantur. Ipse iter quod ceperat maturare contendit. Nos ergo quinta postquam ibi adueneramus die, celebrata omnium sanctorum solemnitate, quinta eque feria inde progressi, per Karrofense [Charroux] monasterium, ad Nantoliacum deuenimus cenobiolum, in  honore sanctissimi patris Benedicti fundatum; unde digredientes Sabbatorum die, Engolismam  aduenimus; a qua urbe die Dominica egressi, dum incerti pro aduenientis noctis hospitio, ac idcirco mesti incederemus, ostendit Dominus nobis nequaquam  se oblitum illum sanctum habere uirum in cuius obsequio iter illud conficiebamus.

CAP. XuIII. Domi a Giraldo exceptus et a matre Aimoini.---Nam, dum ad castrum, cui Albaterra [Aubeterre] nomen est, tendere deliberassemus, repente dominus ipsius castri nobilis uir, nomine Giraldus, post tergum nostrum celerrime adueniens apparuit. Qui dum inquireret quinam essemus, et beatum patrem nostrum Abbonem adesse cognouisset, gaudens ob eius presentiam, ait ad eum: »Dominum, inquiens, fidemque meam testor, me admodum gaudere quod te, domine, uidere merui; nam bonitas et sapientia tua uniuerso nostro peruulgata sunt orbi. Unde, si tue placet benignitati, hospes tibi ero in hac nocte perliberalis, cuncta uictui necessaria  tribuens.« Fecit ut dixerat, et usque ad noctem permanens, etiam in obsequendo, famuli fungebatur officio. Cumque iuxta quamdam sui iuris ecclesiam nobis hospitium prebuisset, ad memoratum castrum incibatus abiit. Postero die, in statu perseuerans hesterne beneuolentie, obuiam ei processit, premittens per internuntios piscium xenia, eumque aliquot deducens milliaria, tam ipsi homini Dei quam his qui hospitii gratia comitabantur, duces uie largitus est. Sic demum benedictione postulata atque percepta, gaudens regreditur ad sua. Hec ideo retulimus, ut aperte clareat huic sancto uiro nunquam defuisse diuinum, ubi humanum putabatur defore auxilium. Nec tunc solummodo, uerum in omnibus itineribus eius, ac precipue  per uniuersam quam ea tempestate tenuit uiam, sicut domini a seruis, ita a cunctis per quos transitus fuit, iucundus ipsius prestolabatur aduentus. Porro nos eadem die qua de Albaterra promouimus, transmeato Ella [Ile] flumine, una cum beato Abbone, in uilla, que Ad-Francos dicitur, hospitati sumus. Suscepit nos inibi genitrix mea, memorati militis Giraldi consanguinea, uocabulo Aunenrudis, cum quanta potuit humanitatis exhibitione. Hec deuotionis et obsequii feruore circa eumdem Dei flagrans hominem, obnixe orabat ut biduo apud eam manere dignaretur. Quod ille uehementer abnuit, et, die data, suis ut uiam maturato capiant imperat, tumque primum quasi presagus brachium, in quo post percussus est, dolere sibi predixit.

 CAP. XIX. Regulam tandem appellit.---Inde ad Dordone [la Dordogne] fluenta uentum; quo enauigato amne, Guasconie fines ingrediuntur. Transmeantibus Dornoniam, antequam ad prefatum ueniatur Regule cenobium, Droth  torrens  occurrit, quem dum transire esset necesse, uir Dei lintrem, que perexigua illo habetur in fluuiolo, dum ascendit, ea introrsus a lutoso littore relabente, cingulo tenus pene in aquam decidit. Mirum dictu! uestigiis paululum madefactis, in reliquis indumentis uix tenuis apparuit humor. Transmeato sane hoc pessimi occursus torrente, postero die ad monasterium Regule uentum. Et primo quidem die, cum quiete manserunt; secundo sane, inter nostros et Guascones iurgium propter cibaria equorum ad uesperum ortum uixque a maioribus sedatum est. Quod ubi in crastinum uenerabilis pater Abbo comperit, suos uehementer redarguit cur inermes et inter infensam sibi gentem bella cierent, monebatque patientiam seruare, donec ipse cum comite ac  loci aduocato colloqueretur qui iam iamque affuturi credebantur. Tum demum suas suorumque, quos primitus ibidem reliquerat, iniurias ad libitum ultum iri pollicebatur. His ac similibus uerbis suorum furibundos sedare tentabat animos. Erat ea die celebris uniuerso orbi beati pontificis Martini Turonici solemnitas, et sanctus uir magna cordis ac corporis alacritate missarum festiua celebrauit solemnia. Qua die et sequenti, que Dominica fuit, idem Dei famulus Abbo, post sancti sacrificii per seipsum oblationem ac corporis refectionem, montem in quo monasterium situm est undique perlustrans, laudare simul ac mirari non solum loci firmitatem, uerum etiam maximorum que inibi fuerant edificiorum fundamenta cepit. Horum itaque  locorum situm, a sancto uiro laudatum, succinctim litteris mandare opportunum fore credimus.

CAP. XX. Regule situs. Cassinogilum. Regulensium factio in Abbonem. Abbonis plaga. Interitus. Seditiosorum furor. Abbonis funus. Sepultura cum solitis uestibus.---Monasterium Regule, in honore principis apostolorum Deo dicatum, in monte est positum. Qui uidelicet mons a tribus lateribus, orientali, aquilonali et occidentali, aliis cingitur montibus; a meridie Garonna uallatur flumine periculosaque uallis uoragine. Ab oriente inter ipsum et alterum montem uallis existit perangusta, per quam fons meat, quam incole Mosellam nuncupant; simili modo ab occidente alterius fontis rapido alluitur cursu, cui Mosa nomen est. Hec nomina a Francis  illis imposita estimantur, qui a Magno Carolo ad tuitionem prouincie ibi relicti sunt. Non longe quippe ibi abest palatium ipsius magni principis Cassinogilum, sed quasi tribus milliariis, in quo idem imperator uxorem suam, Ludouici Pii matrem, grauidam reliquit, dum contra Sarracenos expeditionem in Hispaniis ageret. Quod et Heinardus uite illius relator scribit, et nos in libro miraculorum sancti patris Benedicti breuiter expressimus. Locus sane Regule ob supra dictam positionem non facile hostium patuisset accessui, nisi ab aquilone parua  ei adiaceret planities, cui conditor municipii uel, ut quidam uolunt, ciuitatis, turrim quadris lapidibus exstructam opposuit, que nunc ruinarum tantummodo suarum indicia prefert. Igitur tam huius quam ceterorum edificiorum dirutos parietes, et per deuexa totius montis latera propter firmam cementi tenacitatem dependentes, homo Dei conspicatus admiransque, leto nobis arridens uultu, infit: »Potentior, inquiens, nunc sum domino nostro rege Francorum intra hos fines, ubi nullus eius ueretur dominium, talem possidens domum. Sed heu proh dolor! aliter quam ei ac nobis utile fuit, huius loci parabatur possessio.

Denique malignorum factio qui illis quos ipse sanctus pater ad eumdem miserat locum irrogauerant  iniurias, in id iam conspirauerat ut, ex qualibet occasione commoto tumultu, tanta famulos ipsius cedis contumelia afficeret, quatenus nec ipse, nec quilibet alter, eos ulterius adire auderet. Quod uero mortem illius inter dolos machinata sit non uere scitur, nisi quia is qui eum percussisse dicitur in iurgio nostris dixisse fertur pro nichilo se ducere si lancea uentrem eius transforaret. Secunda igitur feria, qua sancti confessoris Bricii agebatur festiuitas, monachum, qui hos esse dicebatur machinatus dolos, sanctus pater noster Abbo increpare cepit, quod, sine eius licentia de monasterio egressus, foras manducare presumpsisset. Hic Anezan nomine dicebatur proprio, gente barbarus ac uocabulo. Qui dum sancti uiri increpationem se patienter  ferre simulat, sed circumstantibus contumacte uerba respondet, subito auditur clamor mulierum, iuxta morem  gentis illius, ubi seditio oritur aut mors hominis interuenit, conclamantium. Tum ille perfidus, solo nomine monachus, ad eos qui se circumstabant infit: »Nunc, inquiens, dicetur meo monitu hoc esse ortum scandatum.« Cui quidam ex his qui aderant: »Si, ait, id metuis, nobiscum ad hos sedandos progredere motus. uerum eo differente, ad nostros reprimendos is qui monita dederat cursim progreditur. Causa autem orte seditionis hec erat. Tam Francis quam Guasconibus se alterutros conuiciis lacessentibus, unus Francorum, nimium impatiens conuicii domino suo illati, conuiciatorem baculo inter ceruicem et scapulas  ictum humi prostrauit. Eo prostrato, tam nostri quam seditiosi semet mutuo lapidare ceperunt. Interea uir Domini Abbo, intra claustrum monasterii residens et quasdam computi ratiunculas dictitans, tumultuantium clamore exaudito, foras ab inferiori montis parte progreditur, et ad reprimendos suos, qui superiora occupauerant loca, festinans, ab uno aduerse partis satellite lancea tam ualide uulneratur in leuo lacerto ut interiora costarum adactum penetraret ferrum. Qui purcussus non clamauit, non titubauit, aut cadentium more loco motus est,  uerumtamen, hoc tantum dicens: »Iste, ait, serio hec fecit,« ad domum ubi sui famuli hospitium habebant ascendere cepit. Sustentabat autem eum frater quidam, nomine Guillelmus, cuius supra meminimus. Ego, uestigia eius persecutus, conspicio super limen domus, quam uir sanctus ingressus iam erat, partem coagulati sanguinis. Interrogansque de quo foret, hoc a Dei homine responsum accepi: »De me, inquit, est, testor Dominum;« continuo mihi stetere come; horrorque infusus corpori raucisonam reddidit uocem. Nondum enim quispiam animaduerterat eum in carne esse uulneratum; sed tantum indumenta estimabamus fuisse perforata. Itaque aio ad eum: Quanam in parte, inquam, tibi domino meo illatum uulnus est? Tum, eo eleuante  brachium ut plagam detegeret, repente ab intimis costarum recessibus unda sanguinis prorumpens, manica laxioris pellicee excipitur. uerum ipse nichilo tristior, nec uultus colore mutato, cum me trepidare magis magisque sensisset tam ex faciei permutatione quam ex uerbis querimonie, alacri uultu et pene ridenti similis, ait: »Quid tu, inquiens, ageres, si ipse uulneratus esses? attamen noli metuere; quin potius foras ad nostros progredere, eosque ad me uenire facito, ut hec sedentur turbe.« Quod cum fecissem, illique obtemperantes ingressi essent, ipse, iam exsanguis factus, inter manus discipulorum famulorumque se sustentantium, Idibus Nouembris spiritum reddidit. Retulerunt autem  qui eius sanctum finem uidere meruerunt  hunc ipsius ultimum fuisse sermonem« »Miserere, inquiens, Deus omnipotens, anime mee, locoque ac congregationi, quam nunc usque te concedente rexi.« Et ille quidem hec effatus, ut predictum est, animam efflauit.

At seditiosi domum, in qua beatus pater iam defunctus a suis lamentabatur, circumdantes, obseratos succiderunt cardines ostiorum. Sicque furens ingressa turba, aliquibus uulneratis, cubicularium uiri Dei, uocabulo Adelardum, qui caput domini sui propriis genibus suppositum lacrymis rigabat, ad necem usque fustibus preacutis ac lanceis conciderunt; qui egrum usque ad tertie ferie diluculum protrahens  spiritum, defecit ac mortuus est, sepultusque in claustro monasterii, iuxta quem quoque custos equorum ipsius sancti postea tumulatus est. Qui, tunc quidem uulneratus, usque ad diem festiuitatis sancti Andree languit, sicque obiit. Ceterum tante cladis compilatores, certissime agnoscentes beatum obiisse Abbonem, certatim cuncti in fugam uertuntur, ita ut, terris reddito die, ne mulieres quidem in uniuersis forensibus ipsius uille inuenirentur domibus. Quatriduo post obitum sancti uiri morati sumus, commorante semper nobiscum ob custodiam nostri quodam honorabili uiro, nomine Guillelmo, Orioli filio. Qui uidelicet Guillelmus, gratia beatum uirum  uidendi, eadem die cum quibusdam aliis ibidem aduenerat, eoque uiso, ad metatum suum, quasi milliario ac semis distans a monasterio, secesserat. Is, ubi nostre miserie nuntium accepit, ad nostrum auxilium cum suis uelociter accurrit.

Hi ergo corpus beatum, quod adhuc in domo, in qua animam Creatori reddiderat, super nudam pene humum iacebat, tapeti impositum, ad nos usque pertulerunt, nostris propter caliginem noctise claustro monasterii minime exire audentibus. Dubitatum aliquandiu est quonam in loco poni deberet. Tunc in commune placuit ut, quando innocenter ac pro ueritate que Christus est interemptus erat, in ecclesia poneretur, ubi usque ad diluculum ferie quarte, duabus uidelicet noctibus unaque die, eum,  cum quanta potuimus psalmorum et lacrymarum deuotione, insepultum seruauimus. Referri nequit qui luctus quiue gemitus ab his qui ad eum uisendum e propinquis uenerant locis editus sit, cum eum, quem uiuentem cernere concupierant, mortuum conspiciebant. Contemplabantur sane uultum eius adhuc sudario nequaquam opertum, qui dormientis potius quam mortui speciem ex rubore preferebat, et lacrymis opplebantur; incredibileque, dum aduiueret, uidebatur eum tam ingentem post obitum, non solum a suis, uerum etiam lacrymosum ab extraneis habiturum planctum. Nam quilibet adueniret, notus seu ignotus, eius uiso corpore, siue post tumulationem sepulcro, continuo in lacrymas prorumpebat. Matutino sane tempore ferie quarte, cum ipsis  quibus indutus erat uestimentis, uti mos est sepeliri interemptos, illotus etiam, lapideo tumulatus sarcophago, in interioribus crypte, ante altare sanctissimi patris Benedicti. Et quidem satis decentissime, si non ei tam insperatus contigisset finis uite. Sed Scriptura teste nouimus quia iustus, quacunque morte preoccupatus fuerit, in refrigerio erit .

CAP. XXI. Sociorum eius reditus Floriacum. Abbonis mors luctuosa. S. Benedicti celebre fe tum Decembri.---Nos igitur quarto a tumulatione sancti corporis die inde digressi, per biduum a uicecomite Amaluino eiusque uxore Rosemberga detenti caritatiuo sumus affectu. Cuius mulieris benignissimam erga nostros compassionem, nobis ad conclusionem uoluminis  tendentibus, breuiter memorare congruit. Nam ipsa uiro suo ut uulneratos etiam nolentes retineret suasit. Retentis autem ipsa cuncta tribuit necessaria, non solum languentibus, uerum etiam eorum seruientibus, atque equis, qui omnes sexdecim  erant numero. Medicum ipsa quesiuit, eique pro sanandis egris ipsa pretium prebuit. A me quoque, ut cum eis remanerem, non solum mansueta prece, uerum quadam imperiosa consanguinitatis exegit auctoritate. Hi uero qui sani euasere, a procuratoribus eius, ipsa precipiente, per omnes ipsius possessiones que in itinere erant, honorifice suscepti, tristem tanti doloris nuntium per omne spargentes  iter, tandem Floriaco cenobio intulerunt. Quis tunc luctus quiue dolor totam nostram sanctam inuaserit congregationem, sermo explicare non sufficit, cum ab his quoque quibus eius grauitas onerosa uidebatur, inconsolabiliter lugeretur. Auxit hunc ingentem dolorem aduentus plurimorum abbatum in imminente sancti patris Benedicti solemnitate, que in mense colitur Decembri, confluentium. Horum alii ab ipso, ob quasdam ordinandas utilitates, erant euocati; alii suarum necessitatum certis ex causis eum consulturi aduenerant; inter quos reuerendus Cluniacensium abbas Odilo aderat, caritatiuo laudabilis in Domino familiaritatis glutino ei in omni sua coniunctus uita. Talium itaque presentia, et ipsius absentia, propter quem uenerant, ingerebat mestitiam, et nostris  ampliorem addebat dolorem quod tali forent pastore desolati, cui prudens consilium aliorum expeterent prelati cenobiorum.

Hec de uita, moribus et actibus, necnon martyrio sanctissimi patris nostri Abbonis, partim a fidelibus uiris audita, partim a nobis uisa, ad te, reuerentissime clericorum Heruee, ut sanctitas petiit, ueraci pro posse relatu scripsimus. Nunc tuam exposcimus benignitatem quatenus pro nobis Domini implores clementiam, ut, si quid forte eum in nostra offendimus narratione, ipse sua piissima indulgere dignetur miseratione; et, qui eius sepulcrum dignatus est miraculis illustrare, mihi facultatem dignetur conferre, in sequenti uolumine, ea ad laudem nominis sui fidelibus manifestare.





MIRACULA S. ABBONIS, Eodem auctore Aimoino.

 1.Anno incarnationis Dominice millesimo quarto, indictione secunda, die mensis Nouembris decimo tertio, martyrizatus est uenerabilis abbas Abbo, cuius dies passionis cum celeri transitu, tum sancti Bricii, tum etiam festiuitate cuiusdam sancti, nomine Herardi, insignis habetur: cuius sancti caput in monasterio Regule, reliquum corporis in quadam ipsius cenobii cella humatum seruatur. De quo, quis fuerit quidue egerit, usque hodie in scriptis nil aliud reperire quiuimus, quam diem transitus eius. Porro de honorando patre nostro ea que per eum Dominus operari post eius transitum decreuit miracula, litteris mandare dignum duximus ad notitiam posterorum. Dum igitur adhuc inhumatum corpus eius in ecclesia seruaretur, cuidam debili,  quem longa uis febrium macerauerat, per uisum reuelatum est ut, si sanus esse uellet, dexteram manum eius ablui aqua posceret, ipseque eam in potum sumeret. Quod cum a domno Remigio monacho, eius loci postea preposito, poposcisset ac impetrauisset, hausto potu pristine restitutus est sanitati.

2. Dein uero, die secunda obitus ipsius sancti uiri, una ex his mulieribus que clamore suo seditionem concitauerant, mente capta totoque nuda corpore per ecclesiam rotabatur. Post hec lepra percussa et a consortio hominum expulsa, usque ad finem uite non est mundata.

3. Porro die quarta, dum custos ecclesie duas lucernas  mensure semipedalis post synaxim  completorii accendisset, unam ante altare sancti Petri posuit, alteram ante sepulcrum martyris Abbonis. Cumque ad matutinos surrexisset designandos hymnos, eam quam coram altare sancti Petri posuerat, arsam reperit; illam uero quam ad caput tumbe sancti uiri posuerat, pene integram se  reperisse professus est; que usque mane sequentis diei perdurasse uisa est.

4. Cecus quidam erat Petragorici pagi, cui per uisum reuelatum est ut, si uidere uellet, sepulcrum huius sancti expeteret, ut eius interuentu a Domino lumen reciperet. Qui cum iuxta preostensam uisionem ad locum Regule accessisset, ac ad sancti tumulum aliquantas peruigiles duxisset noctes, uisum recepit. Unde, partem hereditatis sue sancto Petro ac beato Benedicto, necnon sancto martyri Abboni illisque famulantibus largitus, ad propria rediit.

5. Alter quoque cecus de pago Burdegalensi, per uisum itidem admonitus est uti monasterium Regule adiret: inibi esse sanctum, per cuius meritum  Dominus ei lumen condonaret. Qui precepto parens, locum adiit, spatio ferme dierum octo  ante sancti tumbam pernoctauit. Una uero noctium, dum fratres ad matutinos surgerent hymnos, puerum ante se iacentem excitauit, dicens: »Surge, ut pariter matutinalibus possimus interesse officiis.« Cui cum ille non se habere ubi accenderet lumen, obtenderet: »uideo, ait, lucernam ante altare sancte crucis ardentem.« Ad hec puer: »Si uides, inquit, uade, et eam huc defer.« Abiit ille, et apprehenso lumine, in superiora crypte, ad eos qui psalmodie insistebant, absque ductore ascendit. In crastinum, fratribus cuncta que sibi acciderant referens, ad reddendas Deo laudes eorum mentes accendit. Fidem uerbis eius accommodabat  tam decora canities quam etiam uultus, ac totius corporis honestus status.


Semper qui proprios meritis exornat amicos, Et dat Floriacos celo florere patronos, Prestans perpetuam post carnis funera uitam. Amen.





NOTITIA LITTERARIA IN S. ABBONEM.


 S. Abbo Floriacenis abbas et martyr, siue Sancti Benedicti ad Ligerim, in episcopatu Aurelianensi, uir doctus ac sanctus, cuius doctrinam uaria ab illo scripta opera probant, cuius sanctitatem effusus ad conseruandam obseruantiam ordinis atque oblatus sanguis testatur Meminere huius Abbonis, ut infra quoque dicemus, Sigebertus in Catologo Scriptorum ecclesiasticorum, cap. 139, et in Chronico ad annum 990, et Senatus quoque Brauonius, seculi XII scriptor, in uita S. Oswaldi, apud Surium ad diem 15 Octobris. Ex quo cognoscimus hortatu S. Dunstanni, dum in Anglia moraretur, illum scripsisse Passionem B. Edmundi regis et martyris, quam habemus apud Surium tomo uI, ad diem 20 Nouembris, et que manuscripta exstat in bibliotheca  priuata Lumleiana in Anglia, atque etiam in Regia Galliarum bibliotheca, codice ms. 3861, fol. 66. Exstant huius Abbonis opera nonnulla impressa, alia temporum lapsu interciderunt. Scripserat libros dialecticos et astronomicos, ut testatur Aimoinus in eius uita, cap. 3, quos iniuria temporum nobis abripuit. Eiusdem Commentarius in uictorii Canonem paschalem, quo Cyclos annorum ab incarnatione Domini ad sua usque tempora iuxta ueram Euangeliorum fidem correxit, lapsu temporum interiit: cuius memoriam nobis reliquit Sigebertus in libro De illustribus Ecclesie scriptoribus, cap. 139, his uerbis: Quantum ualuerit in utraque scientia ostendit, cum super calculum uictorii commentatus est; quem ad sua usque tempora  adductum, ad annos postea circiter 1595 dilatauit. Apologeticus quoque Abbonis ad Hugonem Francorum regem  pro immunitatibus monasterii Floriacensis, periit; cuius exstant fragmenta apud Aimonium in uita Abbonis capp. 8 et 9. Iam ad opera impressa ueniamus. Exstat Epitome de uitis Romanorum pontificum XCI, collecta ex Anastasii Bibliothecarii Historia pontificia, et cum eadem Moguntie anno 1602 in 4 excusa, studio atque opera Ioannis Busei Nouiomagensis, soc. Iesu theologi. uita sancti Edmundi Anglorum regis et martyris, quam dum in Anglia commoratus est a Dunstano rogatus scripsit, exstat apud Surium ad diem 20 Nouembris. Epitome seu Collectiuncula canonum sub certis materiarum capitibus, quam  edidit Ioannes Mabillon, tomo II Analectorum, pag. 248 et sequentibus, ubi uaria preludit De scriptis tam editis quam deperditis Abbonis abbatis, de quo etiam pluribus agit seculo uI Sanctorum ordinis diui Benedicti. Hunc autem huc attulimus ob Epitomen canonum quam Labbeus omisit, nondum quippe euulgatam. Audio recenter a Placido Porchero,  Benedictinorum Sancti Germani Parisiensis bibliothecario, Epistolas Abbonis nonnullas in manuscriptis codicibus quibusdam Pitheanis inuentas, quas bibliotheca quedam Parisina asseruabat, quasque haud dubie eruditi huius regie urbis uiri dudum latere ineditas non paterentur. Harum unam ad abbatem Fuldensem edidit Stephanus Baluzius, tomo I Miscellaneorum pag. 409; fragmenta autem aliarum dedit Aimoinus in uita S. Abbonis, Epistolarum quidem duarum ad Bernardum abbatem Bellilocensem, huius uite cap. 10. Alterius ad Gregorium u, Romanum pontificem, ibid. cap. 12. Denique epistole hexametris uersibus ad Ottonem imperatorem scripte, ibid. cap. 13. Has olim Abbonis epistolas uiderat Ioannes Baleus, Anglus, quippe quarum  assignatis earum titulis ipse meminit, in opere suo De scriptoribus Anglie, ubi de Abbone ita habet: »Abbo, Floriacensis cenobii abbas, Gallus, patria Aurelianensis, scripsit uitam Eadmundi martyris, libris II; Apologeticum ad Francorum reges librum I; Super calculo uictorii lib. I; Additiones in eumdem lib. I; De motibus stellarum lib. I; De planetarum cursu, lib. I; Demonstrationes astronomie lib. I; Contra episcopum Aurelianensem lib. I; Rudimenta puerilia lib. I; Categoriarum spiritualium lib. I; De computo lib. I; Homilias in Euangelia lib. I; De cena Domini lib. 1; Epistolas ad Gregorium u, Robertum regem, imperatorem Ottonem, Bernardum Bellilocum, Odilonem Cluniacensem. De sancto Stephano protomartyre sequentiam unam et Responsoria quedam edidit; Circulos  annorum incarnationis Dominice ad sua usque tempora correxit. Obiit anno 1004, a suis monachis interfectus, cuius uitam scripsit Aimoinus Floriacensis.« Hec Baleus, qui ex occasione Anglis suis hunc, Gallum, inseruit, forsan quod eius Opera manuscripta simul omnia hec in Anglia inuenisset. Epistole porro iste cum Apologetico ad Francorum regem hoc anno 1687 edite sunt atque immisse in Opera posthuma Petri Pithei Trecensis, que tribus in folio uoluminibus ex prelo Galliarum regio prodierunt, magno huius insignis uiri qui ab annis centum uel circiter obiit, multaque manuscripta reliquit, honore et desiderio. Exstat Apologeticus iste Abbonis cum Epistolis uariis tomo I, pag. 393 et de sequentibus ad pag. 429. Quod diximus de  etate eius, cognosci potest ex eo quod Apologeticum suum ad Hugonem Capetum filiumque eius Robertum, Galliarum reges, scripserit. Nam hos et Ottonem tertium imperatorem fuisse, apertum satis est. Idem indicant Epistole Abbonis plures ad Gregorium u summum pontificem atque alios, que nunc impresse exstant. Huius Abbonis uitam ac  mortem sanctissime obitam die 13 Nouembris, Indictione II, anno Christiane salutis 1004, in monasterio Squirs seu Regule ad Garumnam in diecesi uasatensi, descriptam ab Aimoino monacho Floriacensi, eius discipulo ac comite, qui presens aderat, habes in Bibliotheca Floriacensi, pag. 299, cum aliquot eiusdem uiri miraculis insertam, studio Ioannis a Bosco, Celestini, anno 1605, Lugduni, apud Horatium Cardon. Sigebertus attamen in Chronico cedem eius, minus castigate, ad annum 1003 retulit, aliosque etiam summos chronologos in errorem induxit. uidendi quoque Glaber Rodulphus lib. III, cap. 3, Ioannes Trithemius et recentiores alii, cum Labbeo in Dissertatione historica De scriptoribus ecclesiasticis a Bellarmino recensitis,  tomo I, pag. 22; Ioannes Mabillon., loco citato; Gerardus Ioannes uossius, lib. II De historicis Latinis, cap. 41, pag. mihi 354 ultime editionis, et pag. 331 editionis prime; Iacobus Philippus Bergomas,  lib. XII Supplementi Chronicorum, ad annum 982, qui eum Albonem perperam uocat; Carolus Sausseius in suis Annalibus Aurelianensibus, lib. Iu, cap. 8; atque inprimis conseruator Epistolarum Abbonis, Petrus Pitheus in Collectione seu Collectaneo ueterum historie Francice scriptorum, ubi ex ueteri membrana uitam huius Abbonis habes, quam citatus Baleus Aimoni seu Aimoino potius Floriacensi monacho attribuit, ut Labbeus scribit. Ibi inter alia exponitur quomodo, seditione inter uascones et Francos coorta, lancea interemptus sit, quod anno 1004 contigit, Idibus Nouembris, natali die sancti Bricii, qui dies et a monachis in honorem Abbonis celebratur: unde omnino diuersus est ab Abbone illo Sancti Germani Parisiensis monacho et peta,  qui anno 886 et 887 floruisse legitur; Ioannes Mabillon in Actis sanctorum ordinis diui Benedicti, seculo sexto, parte I, pag. 39, editionis Parisiensis apud Carolum Robustel a. 1701, in fol.





MONACHORUM FLORIACENSIUM EPISTOLA ENCYCLICA DE CAEDE ABBONIS ABBATIS






MONITUM EDITORIS PARISIENSIS.

Hic prodeunt, erudite lector, uarias inter Petri et Francisci Pithei fratrum lucubrationes, que inter eas reperta sunt Abbonis Floriacensis olim abbatis celeberrimi opuscula, et quorum huc usque non nisi fragmenta ab Aimoino eius uite inserta comparuerant. Elegantiorem in his cultum ornatumque non requires, modo nata memineris seculo bonarum artium parum feraci. Sat bene, opinor, tecum actum existimabis, si neui seu etiam feditates orationis rerum fructu compensentur. Non ad eloquentie aut eruditionis iactationem scripsit  Abbo. Religiosi propositi tenax, nichil flagrantius desiderabat quam, solutum curis rerum humanarum, et a tumultu remotum, beato otio perfrui. uerum ad monasterii procurationem cum uocatus fuisset, multis negotiis implicitus est et constrictus, coactusque nonnunquam de re uili, de possessiuncula, de decimis aliisue iuribus infestissime contendere cum prepotentibus uiris, et presulibus; et aduersus eorum uim et insidias, Christianissimorum regum, et summorum pontificum auctoritatem implorare. Postremum hoc potissimum prestitit Apologetico et aliquot ex epistolis. De Abbone uero ipso cur nichil dicamus, in causa sunt ueterum et recentiorum de eo testimonia que subiicimus.





uETERUM ET RECENTIORUM DE S. ABBONE TESTIMONIA.



Fulberti, episcopi Carnotensis, epistola 21.


Pleno uirtutis, et gratia circumfuso, carissimo Patri Abboni, Fulbertus suus. Quanam te resalutatione digner, o sacer abba, o magne philosophe?



Sigeberti monachi Gemblacensis, in libro De illustribus Ecclesie scriptoribus, capite 140.

Abbo abbas Floriacensis quantum ualuerit in utraque scientia ostendit, cum super calculum uictorii commentatus est. Martyr obiit.



Eiusdem, in Chronographia, ad annum 994.

Abbo abbas Floriacensis, qui super calculum uictorii commentatus est.



Senati Brauonii, in uita sancti Osualdi.

Porro in monasterio Rameseie Abbo Floriacensem monachum degere uoluit morum sanctitate preclarum, et litteris egregie eruditum, ut monachos doceret, scholis preesset, et tum regularem siue  monasticam disciplinam, tum litterarum scientiam promoueret. Is Abbo, Dunstani hortatu, beati Edmundi regis et martyris passionem accurate conscripsit. Tandem Floriacum reuersus, et illic abbas effectus, a suis monachis occisus est.



Trithemii abbatis, libro De scriptoribus ecclesiasticis.

Abbo, Floriacensis monasterii abbas, ordinis Sancti Benedicti, uir in diuinis Scripturis iugi lectione et studio exercitatus, et in secularibus disciplinis egregie doctus, uita quoque et conuersatione insignis, et usque ad martyrii coronam dignus comprobatus.  Dum in uasconia uerbum Dei predicaret, fidei christiane testis sanguinis effusione factus est. Scripsit super calculo uictorii librum unum, additiones in eumdem, librum unum, et quedam alia. Claruit temporibus Ottonis primi, anno Domini 970.



Iacobi Philippi Bergomatis, Chronicorum libro XII, ad annum 982.

Abbo etiam Floriacensis abbas: uir in diuinis Scripturis admodum exercitatus, atque in secularibus disciplinis egregie doctus, ita quoque et mira conuersatione insignis, etc., ut Trithemius.



Conradi Gesneri, in Bibliotheca.

Abbo Floriacensis cenobii abbas, Gallus, Aurelianensis, scripsit uite Eadmundi martyris libros duos; apologeticum ad Francorum reges librum unum; et super calculo uictorii librum unum; additiones in eumdem librum unum; de motibus stellarum librum unum; de planetarum cursu librum  unum; Epistolas ad Gregorium Quintum, Ottonem imperatorem, Robertum regem, Bernardum Bellilocum, Odilonem Cluniacensem; Demonstrationum astronomicarum librum unum; contra episcopum Aurelianensem librum unum; Categoriarum spiritualium librum unum; de Computo librum unum, Homiliarum in Euangelia librum unum; de Cena Domini librum unum; de sancto Stephano martyre Sequentiam unam, Responsoria quedam: Circulos annorum incarnationis Dominice ad sua tempora correxit. Obiit anno 1004, a suis monachis interfectus. Eius uitam scripsit Aimoinus Floriacensis.





SANCTI ABBONIS EPISTOLAE.



EPISTOLA PRIMA. AD GREGORIUM u SUMMUM PONTIFICEM.


Domino semper in Christo uenerabili GREGORIO sancte Romane et apostolice sedis presuli, ac ideo uniuersalis Ecclesie doctori, suus illius ABBO, Floriacensium rector, salutem in Christo.

Sepius contingit ut puritas integre ueritatis sententia uacillet malefidi interpretis; quod ego, uenerabilis Pater, cauens, uestri animi sensa fideliter simpliciterque, ut precepistis, deprompsi; nec animositatem regis perhorrui, dum fidem quam uobis promiseram ex asse seruaui: quandoquidem nichil addidi, nichil minui, nichil mutaui, nichil reliqui. Horum omnium ipse Arnulphus Remensis archiepiscopus a custodia liberatus et absolutus testis est; cui  uestrum pallium eo tenore obtuli quo illico acceperam ex sanctis manibus uestris. Testis etiam dominus meus Rodbertus, Francorum rex inclytus, uocatur, utique spiritualis in Christo filius, qui uobis parere decreuit, ac si beato Petro apostolorum  principi, cuius uices in terris nunc geritis. Porro unum uestre maiestati persuadeo, quo predictum archiepiscopum doceatis qualiter cum suis clericis conuersari debeat, qualiter filios sue Ecclesie a pristinis erroribus abstrahat, et predia seu possessiones quas sancta Maria perdidit restituat. Nam, sicut ait quidam secularium:

Quidquid delirant reges, plectuntur Achiui. 
Ita Remensi Ecclesie accidit ut in rebus sancte Marie uindicatum sit quidquid Arnulphus et Gerbertus commiserunt mali; et, quia utrumque ut amicum et colo et colui, si qua in eis reprehensione digna comperi, quamuis eis displiceret, non tacui. Nihil tamen ab his factum reprehensibilius didici,  quam quod nobilissimam omnium Gallicanarum Ecclesiarum inopem, abiectam, uilem et desolatam suo litigio reddiderunt. Eidem uestra irrefragabili auctoritate succurrite, et eam ad illum pristinum statum reducite quo beate memorie Adalberonem  constat reliquisse. Ceterum suggero uestre sanctitati ut eorum recordemini que per me uobis comes Fulco mandauit, malle se scilicet uetera monasteria diruta restaurare, quam noua a fundamentis condere. Quod quam friuolum sit et omnino uacuum, uicinum nobis Sancti Petri monasterium, quod dicitur Ferrarias, indicat, priscis temporibus regia munificentia magnificentissimum Romane Ecclesie membrum, nunc uero suorum uassallorum beneficio ita corrosum, ut uix aliquid remanserit ad stipendia paucorum fratrum. Hec et alia rogant uiolentorum lacryme: his consolationis manum porrigite, quam Dominus de celo prospexit, ut solueret gemitum compeditorum, quando uos fecit caput omnium nostrorum. Tandem quid et ipse patiar,  innotescat. Est quidam Qauz, nepos Wal comitis de castro Nantonis, qui deuastat possessiones nostri monasterii; de quo precor ut cum ipso Wal, qui nunc Rome est, loquamini, minando contra eius nepotem uirgam excommunicationis nisi resipuerit, si inueni gratiam in oculis uestris: nam, liberalitatis uestre memor, ut seruus Domino gratias refero, qui inter missarum solemnia, uestro munere plane usus, uestri nullo modo obliuisci ualeo in meis orationibus. Ceterum uobis semper decreui parere, cuius apostolatum Deus custodiat in eterna pace. ualete.





EPISTOLA II. GREGORII u AD ABBONEM.





EPISTOLA III. ABBONIS AD GREGORIUM u SUMMUM PONTIFICEM.


Domino semper uenerabili sancte Romane et uniuersalis Ecclesie presuli GREGORIO suus ille Floriacensium rector ABBO.

Multi se importunos ingerunt, qui me aliquid posse apud uestram clementiam suspicantur, genutenus implorantes pro suis peccatis opem intercessionis; quorum opinionem adeo ueram credidi, ut eorum declamatoriam orationem uestris auribus dispensatorie allegarem, arbitratus uestre Ecclesie utilem fore, quam omnes expetunt qui in Christo pie uolunt uiuere . Quorumdam uero qui se se magni faciunt, preces abhorrui, ne forte ad iracundiam irritem, quam eis placare debueram.  Si improbus seu etiam importunus intercessor accedam, siquidem Moises ad aquas contradictionis , dum rebelli populo prodesse uoluit, sententiam diuine animaduersionis uir mitissimus super omnes homines excepit. Unde mihi amicorumque necessitati consului, qui ante presentiam uestre maiestatis, in quantum potui, nec tacenda dixi, nec dicenda reticui. Quare, uestra beneuolentia usus, experimento didici quod uester animus compatiatur miserorum infortuniis, afflictorum calamitati, lapsibus humane fragilitatis; dum enim uobiscum conferendo loquerer de passionibus anime, quid aliud reperi nisi moralitatem Gregoriane facundie et seueritatem paterne indulgentie? Quibus  illectus Floriacum letus redii, et omnibus ad quos meus sermo peruenire potuit, plenam sanctitatis et reuerentie uestram conuersationem innotui, sicque mihi contigit ut regine Austri, que uenit a finibus terre audire sapientiam Salomonis, reuersaque in terram suam regem ac seruos eius beatificauit : quamuis sane momento temporis in Italia uobiscum degui, uix diebus quibus spiritus hos reget artus referre ualeo mira que audiui et uidi. Unde quedam uenerabilis femina, Ildegardis nomine, super his obstupescens, cum Romam ire disponebat, lacrymabiliter expostulauit iure propinquitatis quatenus litteris nostris uobis commendaretur, que peccatrix est et nobilis, non autem ideo nobilis quia peccatrix, sed ideo peccatrix  quia nobilis: nam, lenocinante humani generis inimico, multa in seculo secularis mulier commisit, pro quibus penitentie remedium expetiit, et consilio bonorum uirorum duo monasteria, unum canonicorum, alterum sanctimonialium ex propriis rebus et possessionibus construxit, in singulis quoque, nouem ferme millibus a se inuicem disparatis, tantos reditus delegauit, ut sufficere possint etiam plurimis quam sunt anime utriusque congregationis. Porro monasterium alterum in honore sancti Petri apostolorum principis, alterum sancti Andree apostoli, Romane Ecclesie sub census tributo addicere cupit, et ea priuilegio uestre irrefragabilis auctoritatis muniri. Quapropter uestram serenitatem plus solito deprecor ut, predecessorum morem sequendo,  eisdem nouis monasteriis nouus auctor nouos indiculorum biblos corroboretis, quibus ipse congregationes ab omni mundano strepitu quiete Domino seruire possint, maxime sub epitimio excommunicationis.



EPISTOLA Iu. AD GREGORIUM u, SUMMUM PONTIFICEM.

Domino semper uenerabili sancte Romane et uniuersalis Ecclesie presuli GREGORIO sui illius memor Floriacensium rector ABBO.

Experimento didici quod qui apponat scientiam, apponit dolorem . Cum intelligentia diuine legis pretiosum separo a uili, et memoria preteritorum malorum cor pungit, quod se uirtutibus minus seruisse recognoscit: sicque fit ut scientia  contra fragilitatis humane lenocinia inflet, quam caritas edificat , sicut ex collatione quam ad inuicem habuimus expertus sum, cum de passionibus anime loquentes in Spoleti prouincia itineris otium uertimus in honestum negotium. Cuius collationis recordatus paternitatem uestram oro et deprecor ut, uestris orationibus adiutus, Domino placentium merear adipisci consortium; et hic uester fidelis nomine Humboldus erga se suamque necessitatem uestram sentiat bonitatem, quam totus orbis optat nancisci ad suam perpetuam pacem. Denique qualiter monachorum legislatoris Benedicti corpus in Galliam translatum sit, queue in Cisalpinis partibus historialiter gesta habeantur, requisistis;  cui postquam historiam patefeci, eam, ut iussistis Transalpinis legendam dirigere non distuli: et hoc indiculo uobis satisfeci. Direxi etiam duo uascula Manzerina, in quibus anaglypho opere continentur Charitas et Ethica; quarum altera, id est Charitas, utraque manu uetus et Nouum Testamentum prefert per singula epithemata, Ethica alis suis complectitur historiam et allegoriam: ita ut utraque uirtus, Charitas scilicet ac Ethica, quatuor uirtutes per singula uasculorum ora exclusoris opere pretendant.


Fascibus exemptos dum cernimus Urbis alumnos,
   Externis dominis subdita Roma furit.
Nec mirum cum scena sibi fit seuior illis,
   Et erudelis habet, unde cruenta fiet.
 Quam caueas alter mage, quam iam denique quintus
   Gregorius, mundi peruigil excubiis.
Cuius amore uacas transcendi cernuus Alpes
   Heridanique niues Abbo sequendo pares.
Translatos Patris cineres Bene nomine dicti,
   Mandant Hesperiis et tibi, Sancte Dei.
Hos loculo pariter Franci ueneramur ouantes,
   Et uenerare, cui gesta legenda dedi.



EPISTOLA u. AD MONACHOS SANCTI MARTINI.

His patribus et fratribus in monasterio Sancti Martini commanipularibus, maxime HERIuEO bone indolis speculo, amatorum Christi amator ABBO.

Opportunitas temporis solet queri ad exsequendam  efficaciam eiuslibet negotii, quandoquidem nichil fit quod eo carere possit. Quod ideo uestre caritati obieci, quia plus equo distulistis mittere indiculum uestre legationis: ac idcirco uobis parere mihi fuit impossibile, quibus placere omnimodis gestio, nec unquam bonorum preceptis inobediens apparebo, nisi constrictus aut religionis proposito, aut temporis articulo. uerum cum caritatiue ad expeditum iter monuissetis, hec adeo demiror, cur causam promotionis in uestris litteris non significastis: nam auctoritates sanctorum Patrum, quas specialiter deferri iussistis, quoquo locorum pre manibus habeo, ne decipiar emulorum lenocinio, qui fratri parant foueam, et fortassis incident in eam . Unum quasi ex uulgi opinione addidici,  domnum uidelicet AR. archiepiscopum contradicere priuilegiis sancti M. communis patroni; quod quis desipiens crederet, ut uir tante auctoritatis et mansuetudinis contraire uelit Romanorum pontificum decretis et sanctorum canonum institutis? Siquidem Romana Ecclesia sua super omnes Ecclesias excellentia hoc habet priuilegii, ut, sicut clauiger regni celestis obtinet principatum apostolici culminis, ita eadem Romana Ecclesia auctoritatem tribuat omnibus quasi suis membris, que sunt per quatuor climata totius orbis. Qui ergo Romane Ecclesie contradicit, quid aliud quam se a membris eius subtrahit, ut fiat portio aduersariorum Christi? Certe unicuique Ecclesie suum iubet seruari priuilegium,  illud magnum et inuiolabile Nicenum concilium, quod sanctissimus papa Gregorius ita se fatetur uenerari, ac si sanctum Euangelium. De priuilegiis quoque idem papa uenerabilis scribit episcopo Ioanni, inquiens: Graue nimis et contra sacerdotale constat esse propositum, cuiusquam monasterii priuilegia olim indulta confundere, et arritum  que sunt pro quiete disposita niti deducere . Et infra: Proinde his fraternitatem uestram hortamur affatibus, ut a monasterii molestia se sine aliqua excusatione contineat, et que eis sunt diutius custodita, nullius occasionis tentet usurpatione conuellere, sed cuncta illibate et sine aliqua studeat refragatione seruare; et plus sibi in eodem monasterio, quam, predecessoribus  suis licuit, nouerit non licere. Absit itaque, absit ut sanctorum uirorum, et maxime antiquorum pontificum Romanorum scripta modernorum sustineant preiudicia, et floccipendant posteriorum sensa, quorum uenerantur memorias! Si enim iuniores tempore ueterum aspernantur edicta, quibus assensum prebere debuerant, quid restat, nisi ut plumbum aquis supernatet, lignum uero fundo tenus mersum dehiscat? presertim cum scriptum sit: Ne transgrediaris terminos quos posuerunt patres tui . Hoc unum suadeo, ut perquiratis merita Turonensium et Romanorum pontificum, quorum alter edixit, alter conscripsit, et postea utrum illis a contradicentium industria pre pondere diiudicare poteritis. ualete.



EPISTOLA uI. AD ROBERTUM REGEM FRANCORUM.


ROTBERTO regi Francorum inclyto famulorum Dei famulus ABBO, memor salis quod aliquando in palatio comedi.

Satis admodum miror unde hi sales eloquentie proruperunt, quorum amaritudinem, domine mi rex, inopinato abhorrui, abhorrens silentio tegere nequiui, nam palatina facundia hactenus usus sum, et ab ipsis cunabulis pene in monasterio ueritatem puer didici, quam me amisisse causatur ille a secretis. Dum iam albet nix capitis, cui gratias refero, quoniam me ad me reduxit, quandoquidem hominem esse innotuit, quem mutabilis fortune casibus subditum et dixit et scripsit; ait enim Scriptura: Omnis  homo mendax ; sed fortassis cum Propheta in exstasi hoc protulit, quod ego quoque benigne accepissem, nisi esset scriptum: Perdes omnes qui loquuntur mendacium . Ad quid enim aliud amicus meus apostoli uerba ad me retorsit, dum in sermone meo est et non esse enuntiauit , nisi quia aut quod est non esse, aut quod non est esse fatentem reprehendere uoluit? cuius criminis in hac re me nullo modo reum esse sciatis, quippe ante has litteras, in quibus mendacii redarguor, neminem pro huiusmodi causa uidi cum quo est et non potuissem sermocinari. Quod uero adiecit, sed sit, in illo est, mee fragilitatis modum considerans, hominibus quam Deo similis esse malui,  abominatus superbiam illius qui fuit signaculum similitudinis Dei . Porro sicut nemo bonus, nisi solus Deus , sic nichil est in rerum creaturis, nichil enim in eis est quod mutabile non est, et si omnis creatura mutabilis est, quomodo uerbum eius mutabile non est? Sane hoc sibi proprium reseruauit, de quo dictum est in ueteri Testamento: Qui est misit me ad uos . Ecce, uenerabilis rex, meus apud maiestatem uestram sermo apologeticus, et, ne huiusce locutionis ineptiis decipiamini, cautum esse opto et semper optaui. ualete.



EPISTOLA uII. AD ODILONEM ABBATEM CLUNIACENSEM.

Domino semper uenerabili ODILONI Cluniensis  congregationis Patri, eiusdem officii ABBO, indignus famulorum Christi famulus.

Sepe contingit ut spiritualis philosophie dapibus amicis conuiuia pro modulo nostro preparemus, sperantes hac introductione eorum deliciis communicare, quoniam, ut dicit Scriptura, amicorum sunt omnia communia; quapropter quempiam solum suis studiis uti minime delectat, et caritatis epulas tunc bona uoluntas libenter degustat, cum inter eiusdem scientie sectatores non est expers muneris quo sibi illicit amatores ueritatis. Unde, uenerabilis pater, floccipendens emulorum uesaniam, instar commentatoris scribere decreui aliquid gratum amicis, utile posteris, quo communicatum te esse uolui, quem, postquam  semel cognoui, semper in omnibus pio amore et diligo et dilexi. Nec pudet te habere iudicem proposite questionis, quem commendat lepor dulcissime affabilitatis, ut puta antique nobilitatis comptum prosapia, cum eloquentia quam uenustat frequens et humilis sapientia; hanc nimirum plus solito expertus sum compendioso itinere, cum pariter remoraremur tam in nostro quam in Sancti Dei monasterio, ubi quidam ex fratribus uestris, ut mihi uisum fuit, satis beneuolus, attentus et docilis, requisiuit de repetitione similium numerorum qui habentur frequentius in canonibus Euangeliorum. Quam questionem expediendo ei ad plenum satisfacere nequiui, partim ob difficultatem sui, partim quia nec locus nec tempus sufficiebat  negotio huiusmodi; nunc uero, occasionem nactus, explicabo quomodo se habeat congeries numerorum in predictis canonibus, exposita prius ratione qua in singulis Euangeliorum libris sunt tripliciter prefixi numeri, quorum alii capitula, alii eras, alii subnotationes designant, communes scilicet et proprias, et capitula quidem nec non ere ex minio hoc uidentur differre, quod capitula exprimuntur maiore charactere, ere uero nusquam denarium excedunt, nec infra denarium ex ordine se sequuntur, nisi contingat. Subnotationes quoque ex atramento in singulis euangelistis ab uno incipiunt, et in multam pluralitatem prime uel sole ordinabiliter lege numeri excrescunt: quod facilius intellectui patebit,  si, quod faciendum in reliquis, unius euangeliste adnotatio descripta pro exemplo sit. Sunt itaque apud Mattheum capitula XXuIII, inter que sunt subnotationes CCCLu, quibus singulis adiecta est sua era, ex qua cognoscatur in quo canone ipsa subnotatio reperiatur. Ut autem decem sint canones et non amplius, in quibus euangeliste sibi nouies tantum conferuntur, illud facit quod Marcus hanc proprietatem seruat cum Ioanne, qua nusquam ei soli solui consentit. Nec eidem cum altero, nisi cum Mattheo: nam inter quatuor si concordia sit, unus modus existit; alter uero si discrepauerit, quatuor modi inueniuntur: si unus quilibet duobus conferatur, sex ad extremum erunt, si ad similitudinem monomachie unus reliquis sigillatim  respondeat. Ceterum hoc in eisdem canonibus est animaduertendum, quod distinguuntur lineis directis a sinistra in dexteram legentis, inter quas usque ad finem quinque subnotatio es fiunt, de singulis uidelicet euangelistis qui sunt dispositi in capite uniuscuiusque canonis. Inter primas igitur lineas primi canonis sunt subnotationes XX, ex quibus nichil ingerit dubietatis ille ordo in quo scribuntur apud Mattheum uII, apud Marcum II, apud Lucam uII, apud Ioannem X. De reliquis questio est, quam illud facit, quod Ioannes sparsim scripsit in diuersis locis ea que alii colligentes semel dixerunt singuli in suis opusculis. Exempli gratia disponantur euangelistarum uerba ut sunt in textu, propria cum subnotatione diuersa.
 [Figure: [Table] 14Kb]

Ego quidem baptizo uos in aqua in penitentiam; qui autem post me uenturus est, fortior me est, cuius non sum dignus calceamenta portare, ipse uos baptizabit in Spiritu sancto et igni.

Et erat Ioannes uestitus pilis cameli et zona pellicea circa lumbos eius, et locustas et mel syluestre edebat, et predicabat dicens: uenit fortior me post me, cuius non sum dignus procumbens soluere corrigiam calceamentorum eius: ego baptizaui uos in aqua, ille uero baptizabit uos in Spiritu sancto.

Ego quidem aqua baptizo uos, ueniet autem fortior me, cuius non sum dignus soluere corrigiam calceamentorum eius,  ipse uos baptizabit in Spiritu sancto et igni.

Ioannes testimonium perhibet de ipso, et clamat, dicens: Hic erat quem dixi qui post me uenturus est, ante me factus est, prior me erat.

Ego baptizo in aqua, medius autem uestrum stetit quem uos non scitis.

 Hic est de quo dixi: Post me uenit uir qui ante factus est, quia prior me erat, et ego nesciebam eum, sed ut manifestetur Isrel, propterea ueni ego in aqua baptisans.

Ipsi uos mihi testimonium perhibetis, quod dixerim: Ego non sum Christus, sed qui missus sum ante illum.

His ita premissis, sobrius lector intelligit quia Ioannes nunc hic nunc illic tetigit quod Mattheus  et alii collegerunt in ordine unius sue subnotationis: quapropter in eiusdem Ioannis Euangelio post primam subnotationem quater est facta similium numerorum repetitio; siquidem de uiro uenturo et de baptismo Ioannis, ubi ille alterum retulit, alterum reticuit; et rursus alibi utrumque simul dixit; ad ultimum de predicto uiro uenturo repetiit, quem Christum uocauit. Perspiciamus itaque primi canonis initium, post hanc unam concordiam omnium euangelistarum. Denique post secundam lineam Ioannes unam subnotationem tertio repetiit, reliqui secundo: post tertiam quoque lineam idem ipse Ioannes quinquies uariauit, quod aliorum unusquisque semel suo loco exposuit. Hec ratio obseruatur  in aliis, qui sunt in collatione, canonibus. Nec hoc silendum est quod una et equalis progressio fit subnotationum: sed in canonibus numero aliquando intermisso, in singulis Euangeliis numerorum ordine rato; cauenda tamen est in his discordia in quibus nulla esse debet omnino diuersitas; nam ut de Mattheo loquar, qui principatum obtinet in predictis canonibus, exceptis duobus a principio libri eius usque ad finem prima era primi canonis ordinat tenorem; similiter secunda secundi, tertia tertii, sic de reliquis; unde falso existimatur scripta esse illa subnotatio, que in textu Matthei est LXXXuI, cum era prima. Idcirco quia, euolutis quamplurimis Euangeliorum uoluminibus, nusquam inter LXX et XCuIII subnotationem, ulla in canone reperitur,  quapropter eamdem Matthei LXXXuI scilicet subnotationem, in sexto tantum canone apud Mattheum reperire poteris, et nusquam alibi, ideoque non ibidem scribenda est era prima, sed potius era sexta, sicut unius antiqui uoluminis series recensita innotuit. Nam quod sub hac digessit Mattheus, ipse ducentesima quadragesima quarta sub prima era repetiit, ac idcirco reciproca uicissitudine eidem concordant reliqui, in qua Marcus CXXXuIIII pene similia est prosecutus. Repetendum igitur quod illius euangeliste qui primus habetur in quolibet canone, licet intermisso, ordinato tamen augmento subnotationum progressio sit: uerbi gratia, apud Mattheum post subnotationem octauam undecima sequitur;  apud Ioannem post decimam quartam inuenitur; reliquorum uero eidem primo consentientium propter concordiam aliquando transgressio fit; si qua sane in talibus dubitatio incidit, assumatur pre manibus de consensu Euangelistarum liber Augustini omnium ecclesiasticarum questionum singulariter subtilissimi expositoris; post Ammonium enim, qui de quatuor Euangeliis fecit unum, ad similitudinem libri qui dicitur Concordia regularum, hic Augustinus omnes dubitabiles propositiones Euangeliorum decerpsit, atque in uno codice ordinauit, earumque obscuritati maximam lucem infudit. Post eumdem quoque Ammonium Eusebius Cesariensis libros Euangeliorum ut fuerant remanere permisit, et eorum concordam numerorum ratione distinxit,  quam Euangeliorum canones appellauit; quem secutus Hieronymus diuine legis interpres et de greco fecit esse latinum, atque, eorumdem canonum ordinatio qualiter intelligenda sit, ita scripsit ad Damasum: Sciendum est, inquiens, ne quis ignarum ex similitudine numerorum error inuoluat, quod, sicut in subnotatione canonum distinctorum, in canone quolibet tres euangeliste bis uel ter, uel quater aut etiam amplius eumdem numerum per ordinem habuerunt adnotatum, et quartus e contrario discrepantes, quod id quod tres illi in eo loco semel dixerint, quartus toties in corpore uoluminis sui ponat, quoties diuersi numeri in eius canone positi sunt, contra predictorum numerorum continuatas similitudines. Item si in una quolibet eorum aut etiam duobus, ibidem in canone  numerus bis, ter aut eo amplius reperiatur in ordine collocatus, et dispar is inueniatur in ceteris, dubium non erit quod id quod illius illorumue canones numeris bis uel ter repetitis ab his in uolumine semel dictum sit; alteri uero eorum toties in uno atque eodem sensu loquantur, quoties pretulerint in numerorum adnotatione distantiam. Hoc et in omnium nouem canonum collatione seruabitur. Ceterum, in decimo quoniam propria singulorum tantummodo continentur, non potest contra id comparatio esse, quod solum est. Tandem quia, uenerabilis Pater, ex predicti uiri commentariis ista enodando transtuli, atque ea non preiudicii sed iudicii censure direxi, qui, illius beneuoli fratris sagacitati satisfacere uolens, me apud uos fuisse uerbosum aut nimis garrulum pertimui,  timendo plura dicere supersedi. Restat tamen ei, quia fortassis non didicit, quid sit era proprie exponere, eo quod Isidorus, quem sum secutus, ea sit usus quam frequenter in canonibus. Aera est singulorum annorum supputatio, dicta ab ere, quod singulis annis reddebatur Romane reipublice, ideoque Hispanorum consuetudine pro centesimo uel alio quolibet anno centesima uel alia quelibet ponitur era. Cognoscat itaque ille meus familiaris exactor me attentum illi operam impendisse, ei ferculum de lignis Libani construxisse ea caritate media, qua Apostolus optat: Deus patientie et solatii dei uobis idipsum sapere in alterutrum secundum Iesum Christum . Siquidem uos utrique mihi  solatio estis, quos idipsum sapere desidero quod secundum illum Christum sapio, quatenus unanimes uno ore pariter glorificemus sub catholice fidei integritate. ualete.



EPISTOLA uIII. AD G . . . . ABBATEM.

Domino in Christo dilectissimo fratri coabbati G. humilis Floriacensium rector ABBO.

Desiderii mei fuerat bonorum uirorum studia moresque explorare, explorando imitari, imitando describere; non prauorum hominum plenam uitiis uitam inuestigare, inuestigatam multis lacrymis deplorando exponere. Quod ut facerem illa res compulit, qua ingemisco, quod sub nouissima hora multorum caritas refrigescit, eorum maxime qui in  habitu preferunt quod eis mundus crucifixus sit , quandoquidem non tantum simulatione uerum etiam dissimulatione prouocant iram Dei; quorum dolos, uenerabilis Pater, caueas, fraudulenta uerba ne audias: quoniam sepulcrum patens est guttur eorum  qui turbare rempublicam maximum lucrum putant. Sub ouina pelle lupi ad monasterii asylum confugiunt, subselliis se pro latibulis abscondunt, et, ubi tempus male faciendi inuenerint, malefaciunt, simpliciores fratres falsis circumuentionibus sollicitant, lenocinio blande perditionis incautos decipiunt, et corruptos ueneno sue iniquitatis precipitant in labyrinthum sui erroris; melioribus se detrahunt, crimina auditu horribilia confingunt; quorum Deus uenter est,  et gloria in confusione : quia nimirum, terrena sapientes, non gustauerunt quam suauis est Dominus et Christus eius, sub quo uiuimus, mouemur et sumus . Hec idcirco tue sanctitati scribo, similibus similia conferens, quia in Sancti Martini Maiori monasterio tibi satis admodum uicino talia facta rumor innotuit, que tuis rationibus possunt imputari, non quod maleuolis assensum prebueris, sed quod inauditum nefas tua irrefragabili auctoritate corrigere neglexisti; siquidem, percurrentibus legatis e diuersis mundi partibus, amatores sacre religionis iudices conuenire oportuit, eorum sententia determinare obiectiones criminis, et utrum iudicio iusto repulsam meruerit qui dicitur reus ante conspectum diuine maiestatis.  Non enim ille sanctissimus et magnus papa Gregorius ita abbates pro recens ortis rumoribus tractari uoluit, qui Lupo presbytero et abbati propter Siagrium Augustodunensem episcopum inter alia scribit, precipiens ne solus episcopus ciuitatis presumat iudicare causas accusati abbatis; sed, adhibitis quampluribus cepiscopis, in concilio audientiam deferat, ut omnium communi parique decreto aut innocens absoluatur aut reus condemnetur. Idipsum etiam nostro priuilegio inserendum credidi quod de sanctis manibus domni Gregorii nostra etate pape sanctissimi sub auctoritate sancti Petri suscipere, quamuis indignus, emerui: quapropter, uenerabilis in Christo, non declamatorie sed dispensatorie tibi  persuadeo, quem plurimum diligo, ne credas subornatis testibus, ne credas derepente falsis fortasse criminationibus, quia et diabolus, ut bonos decipiat, aliquando in angelum lucis se transfigurat . Recordare testimonii presbyterorum quos conuicit falsa dixisse, argumento usus, semel patratum scelus non potuisse fieri sub locorum diuersitate; hinc sumptum est quod habetur in canonibus, ut in appellatione uirorum sacri ordinis alii accusatores, alii testes sint, alii iudices, et singulorum uita discutiatur, ne uindictam meditentur, ne uelint exercere in innocentem sue indignationis achimeniam rabiem. Quippe, iuxta illud Sallustii , necesse est ut omnes sint ab ira, odio, gratia et misericordia alieni. Dic, queso,  ubi lectum est oues pastorem iudicauisse? An ubi Iudas Magistrum prodidit? sed ipse nec accusauit, nec iudicauit. Dauid, in circumcisione positus, in Saul dominum suum manus mittere noluit. Cui tamen oram chlamydis prescidit , docens procul dubio subiectos prelatorum uitia ita manu humillime reprehensionis tangere, ut eorum nomen nolint exstinguere; non enim est potestas nisi a Deo; et qui potestati resistit, Dei ordinationi resistit . uideant igitur monachi Maioriane congregationis quid in abbatem commiserint, quorum fuit regula silentio uitam degere, nulli detrahere, nullum odisse, obmutescere non solum a malis uerum etiam a bonis, maledicentes non remaledicere, sed magis benedicere. Quis eos  a iugo regule absoluit, ut buccis crepantibus pacem predicent, et dentibus mordeant, liberi per plateas discurrant, delationi inseruiant, cum delatores morte mulctentur, aut humanius ad uitam reseruati septennio penitentie remedio castigentur? Quis contemplatiue uite sectatores, qui pedes illius cum Maria lacrymis rigare debuerant, et infra septa sui claustri tribunal conscientie conscendere, sua et aliena peccata non detegere uel publicare, imo potius deflere; quis, inquam, docuit homines proscribere? in foris reos damnare? Ecce fama exiit quod contra diuinas humanasque leges abbas ignito ferro se purgare uoluit, cui audientia denegatur, prerogatiua iudicii excluditur, palam preiudicium passus asportatur, examen laicis datur, monachis  subtrahitur? quibus sanior mens saniusque consilium, ac inter malesanos, unius lustri spatio, regularis ordo confunditur. Sed esto: conscius criminis prelatus [edit. prelibatus] obtunditur, furca dignus atque cruciatibus miserabilis obruitur. Numquid subditorum catenis colla committet? numquid suorum manibus dilaniandus deficiet? At fortassis ille quondam noster Fredericus bonorum emulus fratrum, insidiator pessimus, huiusmodi apud uos scholas instituit; quatenus, sicut ab Ario, Ariani; a Gnatone, Gnatonici; ita sui discipuli a Frederico, Fredericiani! Certe, uenerabilis Pater, cauenda est talium ansa calumnie, cauenda mendaciorum fabrateria impunite nequitie, ne uos  decipiant ullo modo, qui hactenus bonus odor estis Deo in omni loco: nam ego ab eis inter deteriores deterrimus adiudicor, parricida appellor, quibus si placerem, Christi seruus non essem ; uobis autem gratias refero, qui mea uice doluistis, et de me, licet minimo fratre uestro, maledicta perpeti non potuistis; de cetero uestris litteris scire uelim utrum repudiatus abbas libellum repudii fratribus suis miserit, an preiudicatus uiolentiam sustinuerit: quoniam mecum ille totius religionis signifer Odilo contemnitur, et fratres Cluniensis cenobii, ut nobis relatum est, de Maiore monasterio cum dedecore sunt expulsi; et id duos tantum factionis principes egisse comperimus, quorum temeritas eo promptior ad audendum omne facinus,  quo fauentis conciliabuli maior est potentatus. Sepe namque, ut inductione cognouimus, easdem uires taciturnitas argumento inuehit, quas eloquentia, que illationis necessitatem colligit. Quandoquidem et dicenda tacere malum est, et tacenda dicere pessimum. Quapropter, omnium amantissime, quam plurimos eiusdem congregationis bonos fratres ut in melius proficiant admone. Murmuratores autem ac bilingues, ut a nequissimo uitio desinant, corrige. Proposito exemplo de ueteri lege: »uas,« inquit Moyses, »quod cooperculum non habet, immundum est ,« quia illud os animam coinquinat, quod absque moderationis obstaculo ad omnem turpitudinem proferendam patet. Recordentur sue professionis, et discant subditi prelatis obedire,  non imperare; cum humilitatis subiectione a priore quidlibet requirere, non superbiendo eius imperiis contradicere: qui enim nituntur collum excutere de sub iugo regule, seniorem conantur non obsecrare, sed increpare, scandalum ei, non pacem querere; conspirationi seu coniurationi semper satagunt inseruire; nec metuunt penas coniurantibus propositas, quas patiuntur desertores militie uel rei maiestatis imperatorie: nec ad hoc nostra procedit oratio, quo sanctorum uirorum atque electorum iudicum uelim subtrahere examini patrem qui dicitur incestus uel sacrilegus, sed filiorum pietati ac miserationi consulo, ne ueluti Cham nuditatem patris detegant, imo potius auersis uultibus abscondant . Quis enim  ignorat quod ille postmodum paternam maledictionem in posteris sustinuit, et non fratrum seruus, sed seruus seruorum fuit. Tandem his prelibatis unam de eadem re conditionaliter propositionem subnexui, ex qua oriuntur syllogismi quos ab antecedentibus, consequentibus ac repugnantibus, et si tua caritas non elicuit, tamen auctoritas uim necessarie conclusionis suggerere quibit. Dum enim super causa Bernerii quod uerum est assumpseris, quid inferendum sit absque ullius scrupuli ambiguo manifestabis; hec autem sit: abbas si palam reus est intentati criminis, indignus est officio indulte paternitatis. Sane sic alterum existit, ut in abbate aut hoc aut illud non esse necesse sit: non enim  et palam reus est intentati criminis, et non est indignus officio indulte paternitatis. Porro ad ultimum unum persuadeo, ne laxioribus habenis parcas illi nostro iam secundo fraterne necis emulo; quia nimirum uir linguosus, ut in suis insulsis litteris agnoui, aut bonis detrahit, aut manibus et pedibus ad malum quasi serpens repit. ualete.



EPISTOLA IX. AD BERNERIUM ABBATEM.

Utinam abbati B. auctoritas ecclesiastica nichil indiscussum preterit, quin patenter doceat qualiter uiuendum seu conuersandum sit prelatis cum subditis, qualiterque de suis commissis iudicandi sint prelati et subditi; quod te ignorare non arbitror, qui ab ipsis cunabulis educatus es inter magistros  sacre religionis, nec subterfugit iudicium quo damnantur uel absoluuntur criminibus appetiti; nosti etiam quod Deus personas non accipit , et quia monachalis professio inuenta culpabilis magis damnat quam liberet reum ab obiectis, nec ualet ad defensionem criminis. Idcirco quid tua refert bonorum uirorum exspectare sententiam, quem propria conscientia accusat, turpissime actionis opinio infamat? adeo ut, sicut relatu ueridicorum didici, partem abominationis confessus detegas, partem sub nomine cuiusdam facti mirabilis, diseretor uitiorum, abscondas. Sed quid prodest utrum partem facti, an factum habeas, cum illum uersiculum:

Dimidium facti qui cepit, habet . . . . . 
 omnes laudent, omnes sapienter dictum existiment. Nec te iuuat illa que est apud rhetores translatio criminis, aut transmutatum nomen facti, quando scelus quod in prostibulo perpetratum est cum uxore alicuius aliter uir, aliter reus nominat; alter enim de adulterio queritur, alter non adulterium, sed quod fecit in prostibulo, licuisse fatetur. Neutrum tamen firmas uires defensionis suggerit, maxime tibi qui incentor factus es uitiorum, ad hoc electus ut fieres magister uirtutum. Plurimos commissi gregis tuo morbo contaminasse diceris, lepra fedissime contagionis perdidisse conuinceris, nichil aliud dicens nisi quia fecisti, sed non perfecisti: ferro socium, imo filium, et eum qui te sue uite tutorem elegerat, transfixisti; uenenum ei porrexisti;  ignem sacris edibus iniecisti: si ferro transfixus euasit, si uenenum potatum non exstinxit, si ignis non conualuit, te peccasse negas, et nichil tua interesse affirmas. Resipisce, resipisce, inquam, et ad te redi; atque, si obiectorum conscius es, noli abbates et monachos tecum infamare, quandoquidem non tu solus sed omnes tui ordinis tales esse creduntur. Ego autem in Christo uerum fateor quia omnes qui tales sunt qualis diceris, et, ut audiui, confiteris, quia delatoribus non contradicis; omnes, inquam, et monachico habitu et abbatis officio indigni sunt. uerum tamen hoc absit a te! cuius defensionem, si fieri potest, ut nostram querimus, quo merente merebimus, quo gaudente gaudebimus;  nec differas audientiam, queso, si innocentiam defendis. Sin aliter, fratribus satisfac misso libello repudii, ac reddita episcopo cura pastoralis regiminis, ut alter qui dignus est quantocius succedere possit. ualete.



EPISTOLA X. AD . . . . . EPISCOPUM.

N . . . . episcopo amatorum Christi amator ABBO.

Quid prosit scientia litterarum agnoscitur ex difficultate questionum, quas dum enodare imperitia uulgi nescit, a docto earum sententiam inuestigare contendit; si tamen imperitos aliqua de inauditis rebus dubitatio attigit. Dum enim in rerum natura quidquid illud est queritur an sit, quid sit, cur sit, et quomodo sit, nec has questiones etiam imperitum  uulgus preterit, certum est quod de ignotis omnino rebus nichil querit. Nam philosophia in his exercet suam operam etiam que non sunt, ut nichil nature, nichil moralitatis eam effugiat, de quibus subtiliter inuestigat. Quapropter de iuramenti obseruatione proponitur, nec ignota querendi uia est, cui argumentandi copia presto est; cum iurare nichil aliud sit quam iure orare. Qui enim orat, quantum ad ueri falsique opinionem, unam tantummodo tractat orationis speciem, etiamsi necesse est iuramento obnoxiam. Hanc autem orationem dialectici enuntiatiuam nuncupant, que, presenti tempore contenta, preteritum respicit ex facti actione; futurum uero ex facti promissione. Sed facti actio enuntiari iureiurando potest, ut definite uera uel falsa sit  apud eum qui rem definite nouit; promissio uero future actionis sicut definite sub scientia non cadit, ita iuramentum de promissis rebus ignoratur uerum falsum ne definitiue sit, nisi de his que necessitas nature trahit, ut Deum immortalem esse et hominem mori; si quidem definite uerum est quod omne ortum occidet. Illud autem quod contingit, quoniam non necesse est fieri, et opinabile plurimum existit, si quis iureiurando affirmare uel negare uoluerit definite, id ratio facere non permittit; quoniam de contingentibus causis promissiuus modus sepe nos fallit, et aliter quam putamus res casu uel necessitate impulsa succedit. Qui ergo iurat, an iure oret, queritur, et que iuramenti circumstantie sint. Scilicet locus, tempus et persona considerantur,  quippe si loco uel tempore seu persona legitima caruerit, iuramento reus non erit; unde Dominus in ueteri Testamento per Moysen precipit ut puella que adhuc in domo patris est, si uotum uouerit seu iusiurandum fecerit, ne uoto uel iuramento obligata teneatur, si, mox ut ad notitiam parentis peruenerit, paterne auctoritatis inuectione prohibita fuerit. Mulieris nichilominus, que sub uiro agitur, uotum uel iuramentum irritum fiat, si uirilis auctoritatis maiestas assensum prebere noluerit, imo potius, ea die qua eius stultitiam compererit, districtissima correctione inhibuerit . uota enim stultorum, ut ait Salomon, frangenda sunt . Idcirco ibidem Moyses prosequitur quod  propitiationem Domini ipsa illa mulier meretur, que periurii noxam incurrisse putabatur; sed et obstetricibus Hebreorum Deus bene fecisse legitur, que mendacio suo necandos filiorum Isrel pueros a morte seruasse dicte sunt . Mendacii igitur et periurii causa pensanda est, qua aliquando leuius, aliquando grauius peccatum committimus, nec unquam absque peccato mentimur; quandoquidem omne peccatum ex diabolo esse perhibetur . Alibi quoque Dominus per Prophetam precipit, iuramentum mendax ne diligatis : et quid est mendaciter iurare, nisi peierare? Hoc autem uetat diligere, ac si concedat inuitum peierare, iuxta illud Apostoli: Non quod uolo bonum, hoc ago, sed quod nolo malum, illud facio.  Si autem quod nolo malum, hoc ago, non ego operor illud, sed quod habitat in me peccatum . Idcirco cogitur exclamare: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Huic sententie concordat illud Tobie, qui bonis naturaliter moribus instituens filium: »Noli inquit mentiri omne mendacium.« Id preceptum hoc continet: Non enim mendacio utendum est, hoc est, quodam mendacio utendum non est. uerumtamen ueritas Euangelii non solum non omni, sed nec ullo mendacio utendum esse innotuit, ubi omne mendacium ex diabolo esse proposuit. Quidquid enim ex diabolo est, malum est: nullo autem malo utendum est; nullo igitur quod ex  diabolo est, utendum est. Et omne mendacium ex diabolo est: nullum autem mendacium bonum est; nullum igitur quod ex diabolo est, bonum est. Porro Scriptura dicit: Omnis homo mendax  est, siquidem eo uitio humanam naturam diabolus corrupit; ut et mortalis et mendax sit, nec mendax nisi unde mortalis, nec mortalis nisi unde mendax existit. In periurio igitur, hoc est in iuramento mendaci considerandum est uitium mendacii, et in uanum assumptum nomen Domini, quoniam illud solum ad mortem sufficit, iuxta quod scriptum est: Os quod mentitur, occidit animam ; cui dum aliud malum superuenit, grauius peccatum gignit: quod nunc metu mortis committitur pro tuenda corporis salute, nunc spe lucri pro adipiscendis  rebus terrenis; et hoc periurium uocari placuit. Sed pro tuenda salute corporis peccatum commissum non magnifacit miseratio humane compassionis, iuxta illud comici:

Pro magno peccato paululum supplicii satis est pati; 
metus enim et pietas equaliter flectunt animum iudicis ad misericordiam, qui trutina iusti examinis distinguat modum culpe leuioris et grauioris; siquidem eiusdem legis capitula, quamuis sibi uideantur contraria, nullus preterit nisi transgressor legis, quem tamen aliquando metus uel pietas absoluit. Denique lex iussit ut masculus qui intraret templum ueneris, capite puniretur; siquidem iussit ut qui  matrem cedi uideret, nisi eam eriperet, capite puniretur: quidam itaque iuuenis in templo ueneris matrem cedi uidit, et, ingressus templum, matrem eripuit. Queritur quid magis obseruare debuerit, dum matrem cedi uidit; seu enim intraret, seu non intraret, capite puniendus erat: sed pietas preiudicat, que pro matris affectu cum utilitate et honestate accusatum purgat. Similis est lex Moysi de circumcisione pueri, si eius octaua dies a natiuitate contigerit . In Nouo quoque Testamento alibi uxor diligenda, alibi odio habenda  precipitur, que omnia discretionis ille gladius separat, quem ignorauerunt Iudei, qui ad interrogationem Iesu de baptismo Ioannis timentes utrinque feriri, hebetes sunt facti .

Ceterum quia nos de iuramento cepimus, dicendum est quod remota cupiditate neminem sponte delectet iurare; sed sepius a malo est iuramentum, ut ait Euangelium . Nam malus diues opprimit pauperem, malus latro spoliat uiatorem, malus calumniator disceptat contra innocentem; atque ita nequit miser effugere laqueos inimici, quem plus equo patitur ignobilis. Dum enim, uiolentia exactoris quem uitare nequimus, iurare cogimur, aliquando in periurium labimur necessitate coacti, aut quorumdam malesarta gratia illecti; siquidem adulter, fugiendo mortem temporalem, absoluit se sacramento non esse reum adulterii, et ita se eterne morti addixit. Quidam etiam in tumultu  seu conspiratione militari iurauit mortem optimi imperatoris. Et quid dicam? Ille iam occidit suam animam, licet ueritas dicat: Nolite timere eos qui occidunt corpus, animam autem non possunt occidere?  Iste uero in affectione peccati adhuc deliberat, atque sub partibus deliberationis quid sit utilius uel honestius consulit; cui consulenti exemplo sit factum illius manu fortis, qui, postquam iurauit interfectionem Nabal uiri stulti et impii, interuentu Abigahil prudentis femine maluit periurium penitendo delere, quam perpetrato homicidio mali uoti compos existere . Quapropter si quem iurandi consuetudo ad hunc exitum uergit quo plerosque Deum offendisse non nescit, suademus aliorsum pedem leuiter figere  potius quam ta'e precipitium appetere, quo difficilior resurgendi spes possit inesse. Sic de naufragio obsesse ciuitatis euadere cupientes, illam partem muri expetunt quam breuiorem nouerunt; semper enim hostium cuneis circumsessi graue periculum uitamus, dum euadendi aditum querimus; siquidem multi labyrintho erroris periurium uitare nequeunt, dum idipsum quod alter iurisiurandi sacramento astruit, alter rursus iuramento negare contendit, et id pro dicto uterque accipit; uerumtamen altera pars contradictionis absque ullo scrupulo semper falsa existit. Queritur quoque si rem suam sibi iniuste ablatam debet repetere qui ne repetat tormentis compulsus est iurare Quam questionem  argumentum a nota facillime dissoluit, dum iurare sit iure orare: qui enim falso ueraciterue orat, iure aut non iure pronuntiat; iure autem orat qui a ueritate non declinat, non iure uero qui cogit ueritatem inuoluere mendacio; nec iure raptoris uiolentiam sustinet, qui iuste accepit quod habet. Debet igitur repetere quidquid iuste habuit, iniuste perdidit. Attamen iurauit, ait aliquis, licet defendi possit non iurasse qui non orauit iure, quandoquidem ad sui defensionem atque ad abluenda crimina dat locum iuridicialis clementia et lex diuina. Si autem audientia subtrahitur, non iure sed crudelitate exhibita innocentia damnatur: nam, sicut maius peccatum fuit Iude tradentis quam Pilati crucifigentis, ita maius peccatum est peierare cogentis  quam eius qui innocens peierat timore mortis; quandoquidem Petrus, dum mori timuit, uitam negauit. uerumtamen, humane fragilitati compatiens, respexit Dominus Petrum et eius lacrymas quibus fleuit amare, et non legitur eos respexisse quorum terrore defecit a Christi confessione; siquidem incurrit non dissimiliter peccati foueam huiusmodi negator et peierans, cum et ille nomen Domini confiteri erubescit, et iste in uanum assumit, uidelicet, quantum est in se, aut timore aut cupiditate ; unde Scriptura diuina iurare prohibet, et additur quare? scilicet ne forte periuret; quia periurare, non iurare, peccatum est. Alibi quoque scriptum est: Iurauit Dominus,  et non penitebit eum , quoniam iuramentum, sed mendax tantum, sequitur penitentie remedium. Hec de iuramentis sponte prolatis et uiolenter extortis tue fraternitati scribens distinxi, et eorum differentias collegi, ut, postquam ad tue peritie sacrarium peruenerint, tuoque examine quibusque fratribus placuerint, palam omnibus recitari possint. Nec differt is qui iurare compellitur ab eo qui uiolenter baptizatur, si uterque sacramenti uiolator habeatur; quoniam, ut ait Augustinus, »ad Ecclesiam potest trahi nolens, accedere ad altare potest nolens, accipere potest sacramentum nolens, credere non potest nisi uolens, fidem in corde non potest seruare nisi uolens. Quapropter  caueat quis ad sacramenta fidei nolentem compellere, ne damnationis compede se potius obliget quam illum quem uiolate fidei reum existimat; nam ueneni propinator et potator uterque moritur, sed ille in anima, iste uiolata corporis natura .« Unde me tedet uite mee, et aliquando satis lacrymarum effundo, dum innocentum calamitates intueor, et cum eis uim passus exclamare compellor: Domine, libera animam meam a labiis iniquis, quoniam cum his qui oderant pacem eram pacificus; cum loquebar illis, impugnabant me gratis . uale.



EPISTOLA XI. AD MONACHOS MICIACENSES.

Floriacensium rector, fratribus Miciacensibus  maxime eorum decano CONSTANTINO, salutem in Domino.

Dum caritas sit bona uoluntas, miror qua fronte eo bono carere non erubuistis, qui palam confitemini rancorem uestre male uoluntatis, non tantum uerbis quantum litteris quas nostris fratribus direxistis; quod utique facere non debuistis. Neque enim illorum beneuolentia libenter suscipit predicatores scelerum, proditores reorum, accusatores fratrum, maxime ubi  non admittitur, ubi audientia reo denegatur, cum scriptum sit quod nemo absens damnari possit. uere fateor, fratres nostros uestris laudibus commaculare uoluistis, quos, ac si complices, uestre calumnie adiunxistis fautores, detrectationis iudices, accusationis presules. uerum  eorum innocentia ab huiusmodi peste quam sit extranea, testatur Fredericus ignobilis scriba, qui nunc Hierosolymis exsulat pro suorum mendaciorum fabrateria, pro excogitatorum de suis fratribus uitiorum inaudita historia. Siquidem et in nostra professione singularis Odilo Clunensium rector huiusmodi historiographos nuperrime detectos de suo monasterio flagris cesos expulit, et ferro abscisionis terribiliter inussit. Prosequendi quippe sunt a Christianis Saterrici quos persecuti sunt pagani, quorum nunc multitudo excreuit; quam de sub celo exterminet clementia diuine pietatis! Denique Acephalorum heresis, que nunc exorta est, cum Saterris damnanda est: quoniam sine capite regnant, sine patre spiritali, contra ius fasque nature  suos fratres dilaniant, et mordentes pacem predicant, cum nullum genus animalium seuiat nisi in dispar feris. Quapropter, professionis uestre memores, uos ad uos reducite; quid coram Deo et sanctis eius uoueritis, mementote; abbatem, quem cum sua una ouicula expulistis, regulariter uobis preesse desiderate; eius arbitrio fratrum suorum culpas relinquite; et, si regula Benedicti monachorum legislatoris displicet, saltem Apostoli sententia placeat, qua dicit: Tu qui es, qui iudicas alienum seruum? suo Domino stat, aut cadit; stabit autem: potens est enim Dominus statuere illum . Si denique in pastorem uestrum manum reprehensionis mittitis, scitote quia Pastor pastorum iehsu Christus uobis contradicit, cuius exemplum imitatur  in eo quod uos quasi nullius egentes in montibus reliquit, et unam ouem, que errauerat, ad gregem reducere querit. Hoc quoque grauissimum in uestra conspiratione reperi, quod benignitatem domni Fulconis Aurelianensis episcopi contra uestrum abbatem exasperastis, ad inclementiam uestro concilio perduxistis, contra auctoritatem canonum in innocentem armastis. Innocentem autem idcirco fateor, quoniam bona conscientia, ut asserit, utitur, obiectis respondere conatur, hec quemquam uestrum legisse aliquando testatur; unde coniicimus quod inuidia diaboli, qua mors introiuit in orbem terrarum , depascat animum  insidiantium gregem succenturiatorum, quandoquidem ei locum defensionis obstruunt, quod in Ecclesia catholica nulli hactenus fuit licitum.

Tandem ad te, mi quondam familiaris Letalde, nunc sermo dirigitur, cuius alias singularem scientiam mea paruitas amplectitur et summis laudibus extollere nititur. Quid tua interfuit unius miseri uitam corrodere, unius homuncionis que non erant uitia denotare, cum scriptum sit quod sapiens penitenda non committit? At fortassis tuorum factorum non penitet. uerumtamen quis ministerium diaboli libenter assumpsit, ut uitia hominum denotet, in cathedra pestilentie sedeat , conciliabula malignantium unde struat? Hortor et obtestor, carissime, recordare infirmitatis tue, assume uiscera  misericordie, fratres tuos argue, obsecra, increpa in omni patientia et doctrina , ita scilicet ut nec increpatio ad desperationem pertrahat, nec patientia uitiorum fomiti succumbat. Tu enim huius conspirationis caput diceris; tu domni Rotberti abbatis tui officium, quod dictu nefas est, presumpsisti, nec delatoris penam exhorruisti. quem expeditum omnibus malis absque ulla rebellione restituat omnipotens Deus patris et fratrum unanimitati. uale.



EPISTOLA XII. AD ODILONEM.

Prerogatiua insignito ODILONI Cluniensium patri, amatorum Christi amator ABB. Floriacensium rector, salutem in Domino.

 Proficiscenti mihi in Wasconiam ob institutionem monastice religionis, contigit deuenire ad monasterium Sancti Cypriani martyris, situm in suburbio Pictauensis famosissime urbis; quem locum postquam reperi uestre subditum ditioni, nostrum credidi; quoniam amicorum sunt omnia communia, ut est quorumdam sententia; atque idcirco nimis indolui de fama que tunc temporis uolitabat per aures uulgi, quam uice discutiens uestra ultra modum ingemui, quod in uiros nostre professionis inuidia diaboli per indisciplinatos subrepit, quod illi qui dicuntur monachi efficiantur satyrici criminatores fratrum, incentores uitiorum, ac uiperino dente corrodunt uiscera matris Ecclesie. Quorum insaniam, uenerabilis pater, deterreri necesse est, ne conculcent  sancta profani, ne uilescant pretiosi lapides sanctuarii; quandoquidem iam refrigescit multorum caritas , et mali cucullati sibi auxilio et consilio iunguntur, ut de pennis Leuiathan scribitur, quarum una uni coniungitur, et nec spiraculum quidem incedit per eas . Delatores enim mundanis legibus capitali sententia puniuntur. Qua temeritate ergo audent miseri os aperire in necem fratris, in detractionem proximi, assumendo officium proditoris; quorum professio est tacere, etiam a bonis? Prudenter, dilectissime, horum precaue uersutias, qui, mordentes bonorum uitam simplicem, et lupi sub ouina pelle, predicant  pacem. Quo certe [tempore] lectum est monachos et sacerdotes Domini damnatos esse accusatione meretricis? quis monachus auctoritate Patrum abbatem suum ad seculare iudicium compulit? quis clericorum uel episcoporum concilio addixit? uere fateor seuissima districtione feriendam esse huiusmodi presumptionem; quia, ut ait discretissimus monachorum legislator Benedictus, suum et alienum peccatum ille, sue professionis immemor, abbati uel spiritali seniorum debuit patefacere, non detegere et publicare, quod non uobis potestatem iudicandi de fratribus uestris sustulit, cum hanc alteri commisit. Tandem, quia in obiectione criminis, auctoritate Magni Gregorii, alii sunt accusatores, alii testes, alii iudices; age, uir prudentissime, ut innocens expeditus  crimine gaudeat, et accusator temerarius reum se sentiat, ne de penis innocentum rideat uale.





EPISTOLA XIII. ALBERTI ABBATIS MICIACENSIS AD IOANNEM XuIII PAPAM.

Domino sancto et uenerabili pape Ioanni XuIII, ALBERTUS abbas abbatie Sancti protomartyris Stephani et Christi confessoris M. et omnis congregatio monachorum eiusdem loci, uidelicet Miciacensis, salutem in Christo.

Nouimus te, Pater reuerende, constitutum in terris uicarium uniuersali Ecclesie uice beati Petri, ut sustentes eos qui iniuste opprimuntur, et opprimas eos auctoritate beati Petri, qui nimium se erigunt. Quapropter ad tuam confugimus reuerentiam  per hanc epistolam, ut subuenias nobis et facias quod precamur. Locus in quo habitamus dicitur Miciacus, quem sanctissimi uiri, scilicet beatus Euspicius et nepos eius uenerabilis Maximinus regio munere Clodouei primi Christiani Francorum regis fundauerunt, et alii quamplurimi deinde proprio beneficio construxerunt; et idem prefatus locus in tantum floruit olim in spirituali et temporali bono, ut CXL monachi ibidem congregati Deo assidue famularentur; in tantum postmodum dissipatus peruasione malorum, ut nullus [ibi] uiuere potuerit monachus; gratia autem Christi iuuante, paulatim nunc, quasi quidam rediuiuus eger a longa egritudine conualescens, ita idem locus a uilitate sue deiectionis  resurgere aggreditur per eleemosynas bonorum uirorum ac mulierum, ex quibus hec bona mulier est domna Regina nomine, que multa predicto loco pro salute sua, et pro remedio animarum uidelicet sui mariti et filiorum suorum iam defunctorum, Deo et sanctis ibidem uenerans obtulit. Timet autem ut [id est ne] post suum obitum aliquis suorum uel extraneorum conetur aliquid auferre ex his omnibus que dedit Deo; et ob hoc suggerimus uestre sanctitati, ut duos tomos quos in uestro nomine scripsimus, quorum unus proprietatem largiti beneficii huius uenerabilis femine continet, alter autem totius summam substantie nostri cenobii corroboretis  uestra auctoritate cum titulatione sigilli uestri nominis; et nos assidue pro uobis, uiuo et mortuo, Deum deprecabimur. Dignum est enim, uenerande Pater, ut predecessorum uestrorum morem sequamini, et monasteriis nouos indiculorum biblos corroboretis, quibus ipse congregationes ab omni mundano strepitu quiete Deo seruire possint, maxime sub epitimio excommunicationis. uestrum apostolatum Deus custodiat in eterna pace. uale in Christo, beate Pater.



EPISTOLA XIu. ABBONIS AD G. . . .

Charissimo fratri G., amatorum Christi amator abba ABBO Floriacensium.

 Sepe contingit ut ueritate odium crescat: quod sapientis animus patientissime tolerat, dum rei negotium utilem et honestum finem pretendit; pro quo illud sustinet, atque sustinendo pro mimicis clementer orat: quod te fecisse non abnego, qui pro iniustitia quam pateris ad Deum clamas de profundis, et quibuscumque potes pro modulo tue possibilitatis declamatorie contradicis; inimicos sustines, quos amicos habere debueras, quoniam sui propositi obliuiscuntur Christiani qui ad inimicitias erumpunt, dum agros non suos demetunt, aliena inuadunt, stipendia seruorum Dei diripiunt. Et, quid dicam? non id idiote faciunt, sed doctores Christianorum, rectores plebium, et ita, quodammodo obcecati omnium radice malorum  , pauperes Christi ad  inopiam pertrahunt; quod procul dubio minime facerent, si illud diuine Scripture uetitum perhorrescerent: Ne transgrediaris terminos quos posuerunt patres tui , non facies calumniam proximo tuo, nec ui opprimes eum . Et Dominus per Moysen prophetam: ue iniquo qui transfert terminum proximi sui!  Et rursus per Isaiam: ue, qui coniungitis domum ad domum et agrum ad agrum copulatis!  Subiungit etiam inferius: ue, qui condunt leges iniquas et scribentes iustitiam scripserunt, ut opprimerent in iudicio pauperes!  Condunt quippe leges iniquas ut opprimant in iudicio pauperes, quoniam dotes ecclesiarum non ecclesiis, quarum dotes sunt, derelinquunt,  ut inde pauperes Christi sustententur, sed suis militibus aut pro donatiuis erogant, aut uice beneficiorum dispertiunt, fingentes tegnam bonam seculis inauditam, quod ipse dotes non sint ecclesiarum sed potius altarium; cum maximum altare lapsum uno tremisse ualeat restaurari; ecclesia uero uix quamplurimis solidorum impensis.

Nec mireris, frater carissime, quod hec heresis nostro moderno tempore creuit, quo iustitia excessit terris: quandoquidem nunc et nouitates uerborum placent, quas Apostolus prohibet , et in templo Dei fit seculare quod sanctum est. Altaria laicis in possessionem dantur, peccata populi non  monachi uel clerici comedunt , qui pro peccatis eiusdem populi apud Deum interueniunt; sed iudicio episcoporum oblationes ecclesie plus equis et canibus laicorum prosunt, quam peregrinis, orphanis et uiduis, aut restaurationi ecclesiarum: sua enim altaria esse astruunt, que absque ullis auctoribus ab ecclesia secernunt, eo errore ducti quo detinebantur heretici, qui unam personam Iesu Christi in duabus naturis conati sunt diuidere in personarum pluralitate, contra illud, si enim cognouissent, nunquam Dominum glorie crucifixissent . Siquidem Apostolus crucifixum asserit quem glorie sua confessione patefecit: quia, sicut anima et caro unus est homo, ita Deus et homo unus est Christus, qui suam sponsam sanctam, uidelicet  Ecclesiam totam sibi consecrauit, consecratam uniuit; et, si spectes ad templorum edificia, fundamentum, parietes et tectum absque Christi mensa, domus est, non ecclesia, sicut et cadauer dicitur corpus absque anima. Hec idcirco dixerim, ne quis indiuidua uelit diuidere, aliud dicens ecclesiam, aliud altare, quia minus solers stulto consumitur labore qui conatur quod est impossibile. Quod uero sacerdotes Domini ecclesiarum dotes et decimas in manu sua consistere canonum auctoritate confirmant, nemo contradicit, qui eo loci manum potestatem intelligit. Nam predicte res in manu sunt episcopi, sicut regnum in manu regis, quatenus eorum potestate et iudicio seruetur unicuique equitas ad res suas obtinendas. Ne quis autem me falso existimet  de manu hanc fixisse significationem, recordetur quod peccator pauidus de manu mortis se frequentius orat eripi. Ipsa tandem Ecclesia cuius sit, Christus manifestius dicit: Tu es Petrus, et super hanc Petram edificabo Ecclesiam meam . Meam, inquit, non tuam. Si ergo omnis Ecclesia Christi est, nulla autem Petri, aut alicuius est, restat ut hominum altercatio de pastibus seu bonis eius nulla esse debeat, quandoquidem eius est pars, cuius est totum. Si quid uero de temporalibus eius bonis partiendum est, illis debet specialiter prodesse qui ecclesie spiritaliter deseruiunt die ac nocte.

uerumtamen non mediocriter moueor quid illud sit quod, cum omnes decime in manu episcopi sint, tertiam seu potius quartam partem episcopo auctoritas  canonum concedit. Cui enim totum concessum est, et pars; sin autem et pars conceditur, totum concessum fuisse frustra contenditur: nisi forte illud totum ad ordinationem episcopi, non autem ad illam cessionem iuris pertineat ut dare, uendere, seu in proprios usus retinere queat. Quis enim ignorat clericos et ecclesiasticas res consistere sub manu episcopi, qui per economos dispensandi easdem res potestatem accepit. Ceterum de tertia seu potius quarta parte, ei ad uotum competit quidquid, ut ecclesiastico dispensatori, agere placuerit: quandoquidem  ei dono dare, uendere et possidere facultas arrisit; cumque in uno quolibet episcopio interdum mille sint ecclesie, mirum est si tanta est auaritia sacerdotum ut satiari nequeat tertia uel, quod minus est, quarta parte suarum ecclesiarum. Quod preuidens Bracharense concilium ait: Tertiam partem ex quacunque oblatione populi in ecclesiis parrochialibus episcopus non requirat, sed illa tertia pars pro luminaribus ecclesie uel recuperatione seruetur, et singulis annis episcopo exinde ratio fiat. Cum igitur de hac parte ecclesiarum transcriptum sit, ubi queso de dotibus uel decimis scriptura quelibet tradit quod singulis annis episcopo ratio reddenda sit? an aliquid ecclesie, maxime res immobilis, poterit abalienari? est sane rei alicuius abalienatio, talis in iure cessio  ut post hanc nulla sit legitima repetitio, quoniam ad priorem possessio iam non pertinet. Omnino hanc abalienationem de rebus ecclesie non posse fieri tot sunt testes quot sunt legum seu canonum auctores.

Quidam igitur antecessor meus in possessione nostri monasterii ecclesiam edificauit, dotem contulit, num idcirco monasterium possessionem amisit? aut abbas id abalienare potuit? Requisiti itaque in hoc huius nostri monasterii libri politici a temporibus Magni Caroli pene uetustate consumpti, quid edificata ecclesia mihi meisque fratribus debeat, innotescunt; quid contra illa dotis nomine data suis burdationibus soluat, ibidem perpendit procuratoris diligentia. Porro quod te aliquando sub mei presentia turbauit, dum diceretur quod monachi ecclesias tenere  nequirent, remoue ab animo; et scito quod monachus, nisi ad clericatum promotus, ecclesie retentis ministeriis, deseruire, ne quid de reditibus eius seu oblationibus uiuere debeat et possit  . Hec omnia tue fraternitati scribens, quibusdam capitulis ecclesie subiectis sollicitum et cautum contra obloquentes reddere uolui, ne imparatum inueniat, qui nostris utilitatibus derogat; siquidem qui nos simplicitatem habere monuit columbinam, serpentinam astutiam tenendam premisit , ne alicuius ficte amicitie malefacta gratia illiciat, ne uersuta calliditas innocentes opprimat. Quoniam in Canticis canticorum precipimur capere uulpeculas que demoliuntur uineas: nam flores apparuerunt in terra nostra , diuine gratie prerogatiua  quibus nutrimur, uelut heduli qui pascuntur in liliis , peccatorum nostrorum conscii sub magisterio et regula legislatoris Benedicti; qui etiam ingemiscimus, quoniam eorum ferinos rictus patimur, quos ab aliis passos grauiora non ignoramus: nec in eos audent retorquere uindictam, sed in nos minimos nostramque innocentiam mouent persecutionem, iuxta illud Maronis:

Torua lena lupum sequitur, lupus ipse capellam,
Florentem cytisum sequitur lasciua capella. .
 Ne indigneris quod te capelle similem dixerim, que lupo nonnunquam obediens murmurat, et flebiliter balatibus suam erumnam eiulando conqueritur. Tu quoque, quia cogeris dulcia arua perdendo relinquere  de impatientia blasphemaris, de taciturnitate reprehenderis. Sed capella aliquando lacrymosis questibus de ipsis faucibus lupi eripitur, tacendo uero ad mortem preceps rapitur. Siquidem igitur potes, enitere, malis resiste, Christianum maxime episcopum, quia Christianus es, in te peccare noli permittere: ei alteram maxillam non prebeas, auferre uolenti tunicam non dimittas , ne tua patientia illam perdas. Recordare prouerbii quod scriptum est: Malo arboris nodo malus cuneus querendus est.

 Nec id dico uti nonachus contra tuam professionem in aliquem manibus excedas, sed ut gladio diuini uerbi inferiusque prolatis sanctorum Patrum sententiis eum confodiens corrigas, qui, Christiane professionis immemor, satagit esse rerum extortor, legumque contortor, dum fundatoribus ecclesiarum aut heredibus eorum nititur auferre quod eis competit; et ita tuam eiusque animam saluans saluabis. Gregorius Magnus papa episcopis et clericis ad monasteriorum dominationem occasione regiminis importune tendentibus resistit in multis epistolis. De qua re Ioanni Rauennati episcopo scribens , ait: »Peruenit ad me quod in ecclesiis fraternitatis tue aliqua loca dudum monasteriis consecrata, nunc habitacula clericorum aut etiam laicorum  facta sunt, dumque hi, qui sunt in ecclesiis, fingunt se religiose uiuere, monasteriis preponi appetunt, et per eorum uitam monasteria destruuntur. Nemo enim potest et ecclesiasticis obsequiis deseruire, et in monachica regula ordinate persistere, ut ipse districtionem monasterii teneat, qui quotidie in ministerio ecclesiastico cogitur permanere. Proinde fraternitas tua hoc quolibet in loco factum emendare festinet, quia ego nullo modo patiar loca sacra monachorum ut per clericorum ambitum destruantur.« Item Mariano Rauenne Episcopo : »Quod non debeat episcopus monasterium inquietare. Dudum ad nos multorum relatione peruenerat, monasteria in Rauennatibus partibus constituta omnino clericorum uestrorum  dominio pregrauari, ita ut occasione quasi regiminis ea, quod dici graue est, uelut in proprietate possideant. Quibus non modicum condolentes, decessori uestro litteras misimus, ut hoc emendare per omnia debuisset. Sed quoniam uite termino citius occupatus [est], ne hoc onus in monasterio remaneret, fraternitati uestre eadem nos scripsisse recolimus, et quia, ut comperimus, in huius rei hactenus correptione cessatum est, hec ad uos iterum peruidimus scripta dirigere. Hortamur ergo ut, omni mora omnique excusatione summota, ita monasteria ipsa ab huiusmodi studeatis grauamine releuare, quatenus  nullam deinceps in eis clerici, uel ii qui in sacro sunt ordine constituti, ob aliud habeant nisi orandi tantummodo causa accedendi licentiam, aut si forte ad peragenda sacra missarum fuerunt inuitati mysteria. Sed ne uel per cuiuslibet monachi aut abbatis promotionem, onus aliquod fortasse sustineant, studendum nobis est ut, si quispiam abbatum aut monachorum ex quocunque monasterio ad clericatus officium uel ordinem sacrum accesserit, non illic aliquam habeat, ut diximus, ulterius potestatem, ne monasteria huius occasionis uelamine ea que prohibemus sustinere onera compellantur. Hec itaque omnia uigilanti cura emendare iam secundo commonita sanctitas uestra non differat, ne si post hoc negligentes uos esse, quod non credimus, senserimus,  aliter monasteriorum quieti prospicere compellamur. Nam notum uobis sit quia tante necessitati seruorum Dei congregationem amplius subiacere non patimur.«

De iniusta excommunicatione episcopi, Ianuario quoque Karalitano  episcopo, post aliqua scribit dicens : »Inter querelas multiplices, Isidorus uir clarissimus a fraternitate tua frustra se excommunicatum anathematizatumque conquestus est; quod quamobrem factum fuerit, dum a clerico tuo qui presens erat uoluissemus addiscere, pro nulla alia causa, nisi pro eo quod te iniuriauerat factum innotuit. Que res nos uehementer afflixit, quia, si ita est, nil te ostendis de celestibus cogitare, sed terrenam te conuersationem habere significas,  dum pro uindicta proprie iniurie, quod sacris regulis prohibetur, maledictionem anathematis inuexisti; unde de cetero omnino esto circumspectus atque sollicitus, et talia cuiquam pro defensione iniurie tue inferre denuo non presumas: nam si tale aliquid feceris, in te scias postea uindicandum.« Luminoso abbati monasterii Sancti Thome de Arimino : »Petitionem tuam congregationisque tue libenter suscepimus, secundum statuta Patrum iurisque formam tuis precibus accommodantes fidelem effectum. Castorio fratri et cepiscopo nostro nostra preceptione transmissa, ei successoribusque eius a te monasterioque tuo cuncte lesionis abstulimus funditus potestatem, ut nec ultra in uestro uersetur grauamine, nec monasterii  res describat, nec publica illic debeat esse processio, illa uidelicet ei iurisdictione relicta, ut in defuncti abbatis locum, alium, quem dignum communis consensus congregationis elegerit, debeat ordinare. His ita perfectis, in Dei opere estote solliciti, et assidue orationi operam date, ne non uideatur magis uobis quesita mentis in oratione securitas, sed male, quod absit! degentibus episcopalis euitata districtio.« Gregorius Castorio episcopo Arimino, de supra dicta re : »Luminosus abbas monasterii Sanctorum Andree et Thome in Ariminense ciuitate constituti, quas nobis lacrymabiliter  preces effuderit, indite textus petitionis informat, pro qua re fraternitatem tuam hortamur ut, obeunte abbate monasterii ipsius ecclesie, tua [cura] in describendis prouidendisque acquisitis acquirendisue eiusdem monasterii rebus, nulla se occasione permisceat. Abbatem uero eidem monasterio non alium, sed quem dignum moribus atque actuum discipline monachice communi consensu congregatio tota poposcerit, ordinare te uolumus. Missas autem illic publicas per episcopum fieri omni modo prohibemus, ne in seruorum Dei recessibus, popularibus occasio prebeatur ulla conuentibus, et simpliciores ex hoc animas plerumque, quod absit! in scandalum trahat frequentior quoque muliebris introitus. Hanc autem scriptorum nostrorum paginam  omni in futuro tempore uel post episcopis ordinandis formam statuimus, illibatamque seruari, ut tecum tua Ecclesia, iuuante Domino, suo tantummodo sit iure contenta, et monasterium illud, nulli alterius aliique generali canoniceue iurisdictioni deseruiens, remotis uexationibus ac cunctis grauaminibus, diuinum opus cum summa animi deuotione perficiant. Data mense Iulio, indict. XIu.«

Quod non debet episcopus monasterium inhibere a missis nec a sepultura: »Gregorius Ioanni episcopo de Urbe uetere . Agapitus abbas monasterii Sancti Georgii insinuauit nobis plurima se [a] uestra sanctitate grauamina sustinere, et non solum in his [ad, uel contra] que necessitatis tempore aliquod monasterium possit subferre subsidium,  uerum etiam in ipso monasterio missas prohibeas celebrari, sepeliri etiam ibidem mortuos interdicas: quod si ita est, a tali uos hortamur inhumanitate suspendi, et sepeliri ibidem mortuos, uel celebrari missas, nulla ulterius habita contradictione, permittas; nec denuo querelam de his que dicta sunt predictus uir uenerabilis deponere compellatur; quod non debeat episcopus monasterium inhibere a missis.« Item Martiniano episcopo : »Quam sit necessarium monasteriorum quieti prospicere et de eorum securitate perpetua tractare, anteactum uos officium, quod in regimine monasterii exhibuistis, informat. Et ideo, quia monasterium beatorum Ioannis et Stephani quod in Classitana ciuitate constitutum est, cui communis  filius Claudius abbas preesse dignoscitur, multa a predecessoribus uestris preiudicia atque grauamina pertulisse cognouimus, oportet ut fraternitatis uestre prouisio eorum de futura quiete salubri ordinatione disponat, quatenus conuersantes illic in Dei seruitio, ipsius quoque gratia suffragante, liberi perseuerent. Sed ne, ex ea que magis emendanda est consuetudine, quisque illic quolibet tempore quidque molestie presumat inferre, necesse est ut hec que inferius enumeranda curauimus, ita fraternitatis uestre studio debeant custodiri, ut ex eis non possit ulterius inferende inquietudinis occasio reperiri. Nullus igitur ultra audeat de reditibus, rebus uel cartis predicti monasterii, uel de loco aliquo qui ad  eum pertinet quocunque modo, qualibet exquisitione minuere, nec immissiones uel dolos aliquos facere. Sed si qua forte causa inter Rauennatem et prefatum monasterium euenerit, et pacifice non potuerit ordinari, apud electos a partibus timentibus Deum, sine uoluntaria dilatione, mediis sacrosanctis Euangeliis finiatur. Defuncto uero abbate non extraneus, nisi de eadem congregatione, quem sibi propria uoluntate congregatio elegerit, et qui electus fuerit sine dolo uel uenalitate aliqua ordinetur. Quod si aptam inter se personam inuenire nequiuerint, solertem de aliis monasteriis sibi similiter eligant ordinandum; neque uenienti abbati quecunque persona qualibet occasione in suo monasterio preponatur, nisi forte exstantibus, quod absit! criminibus que sacri canones  punire monstrant. Pariter autem custodiendum est ut, inuito eiusdem monasterii abbate, ad ordinanda alia monasteria, aut ad ordines sacros, uel clericatus officium tolli exinde monachi non debeant; sed si abundantes fuerint qui ad celebrandas Deo laudes uel utilitates monasteriorum complendas sufficiant, abbas cum deuotione de his qui superfuerint offerat quos dignos coram Deo putauerit. Quod si sufficienter habens dare noluerit, tunc Rauennatis episcopus ad ordinanda alia monasteria de his qui supersunt tollat. Ad ecclesiasticum tamen officium nullus exinde producatur, nisi quem abbas loci admonitus propria uoluntate obtulerit. Quisquis autem ex predicto monasterio ad ecclesiasticum peruenerit, ulterius illic ne potestatem aliquam nec  licentiam habeat habitandi. Obseruandum quoque est ut descriptio rerum aut cartarum eiusdem monasterii ab ecclesiasticis fieri non debeat, si quando res exigit; sed abbas loci cum abbatibus aliis rerum inuentarium faciat. Quoties autem pro utilitate monasterii sui ad pontificem Romanum abbas uenire uel transmittere forte uoluerit, ei modis omnibus liceat. Preterea, cum episcoporum aduentus desideranter a monasteriis debeant exspectari, quia tamen hospitandi occasione predictum monasterium temporibus decessoris uestri nobis fuisse nuntiatum est pregrauatum, oportet ut hoc sanctitas uestra decenter debeat temperare, ut uisitandi exhortandique gratia ad monasterium, quoties placuerit, ab eiusdem ciuitatis antistite accedatur: sed sic caritatis  officium illic episcopus impleat, ut grauamen aliquod monasterium non incurrat. uestram uero fraternitatem predictus abbas non solum non metuit ad monasterium frequenter accedere, sed etiam desiderabiliter concupiscit, sciens quod per uos substantia monasterii omnino grauari non possit.«

Ut priuilegia et ordinationes et decreta beati Gregorii et aliorum sanctorum sine aliqua refragatione seruentur: »Bonifacio primo defensori : Ecclesiasticis utilitatibus fideliter insudantes congruo sunt beneficio prosequendi, ut et nos respondisse eorum digne obsequiis uideamur, et illi ex indulta gratia utiliores existant.« Et post aliqua: »Hec itaque institutionis nostre decreta,  que pro defensorum sunt priuilegiis et ordinatione disposita, perpetua stabilitate et sine aliqua constituimus refragatione seruari, siue que scripto decreuimus, seu que in eis in nostra presentia uidentur esse disposita, nec a quoquam pontificum in totum uel partem uel ex qualibet occasione conuelli decernimus, uel mutari: nam nimis est asperum et precipue bonis sacerdotum moribus inimicum, niti quempiam quacunque rationis excusatione, ut que bene sunt ordinata rescindere, et exemplo suo docere ceteros sua quandoque posse constituta dissoluere.«---Ioanni Episcopo Scillitano, item de eadem re : »Graue nimis et contra sacerdotale constat esse propositum, uel cuiusque monasterii priuilegia olim indulta confundere, et ad  irritum que sunt pro quiete disposita niti deducere: questi namque nobis sunt monachi Castellienses, quod in fraternitatis uestre ciuitate est constitutum, quia eidem monasterio quedam que predecessoribus uestris permissa ac consuetudine longa seruata sunt, festinetis inducere, et antiquam ordinationem quadam preiudicii nouitate turbare. Proinde his fraternitatem uestram hortamur affatibus, ut, si ita est, ab eius se molestia sine aliqua excusatione contineat, et que eis sunt diutius custodita, nullius occasionis tentet usurpatione conuellere, sed cuncta illibate et sine aliqua studeat refragatione seruare, et plus sibi in eodem monasterio, quam predecessoribus suis licuit, nouerit non licere. Quia uero pariter questi sunt fraternitatem tuam quedam de  monasterio sub xenii quasi specie abstulisse, necesse est ut, si quid te indecenter recolis accepisse, sine dilatione restituas, ne auaritie te grauiter culpa redarguat, quem largum erga monasteria sacerdotalis debuerat magis munificentia demonstrare.« Item post pauca: »Indicauerunt etiam monachi monasterii castrum quod Scillacium dicitur, in solo iuris monasterii eorum esse fundatum, atque ob hoc habitantes illic factis libellis solatium singulis annis expendisse; persoluere sed postea contempsisse, et ab eadem se presentatione superuacue suspendisse. Fraternitas ergo uestra subtiliter ueritatem curet addiscere, et, si ita repererit, instanter studeat ut ea que promiserunt, quia et ratio ita exigit, prebere non differant; quatenus et illi quiete quod  tenent possideant, et monasterii iura preiudicium non incurrant. Preterea questi nobis sunt predicti monachi monasterii abbatem suum intra Scillanum castrum quod sexcentos pedes extenditur sub pretextu fabricande ecclesie fraternitati tue donationis titulo concessisse, et ideo uolumus quantum parietes possunt edificate ecclesie circumdari, iuri ecclesie uindicari. Quidquid uero extra parietes eiusdem ecclesie esse potuerit, ad iura monasterii sine difficultate aliqua reuertatur; quia nec mundanarum legum, nec sacrorum canonum statuta permittunt res monasterii de iure eius quolibet titulo segregari. Quapropter donationem eiusdem terre, que contra rationem facta est, sine aliqua restitue contradictione.  Item equitatis ius exigit ut hoc quod a predecessoribus nostris cognita ueritate est redditum, nostra debite denuo ecclesia tenere non debeat; ne, quod omnino contra religiosum constat esse propositum, non uera, sed imaginaria ac magis dolosa fuisse restitutio uideatur. Et ideo, quoniam Stephanus abbas monasterii Sancti Marci quod constitutum iuxta muros Spolitane ciuitatis esse dignoscitur, questus nobis est Massam ueneris in prouincia Campanie sitam territorio Minturnensi, quam ei beate memorie decessoris nostri Benedicti redditam preceptione cognouimus, ab ecclesia nostra nunc indebite retineri; idcirco hac tibi auctoritate precipimus ut, si manifeste ab ecclesie nostre hominibus detinetur, in iure eam predicti monasterii  sine aliqua mora uel altercatione restituas. Si uero non a nostris, sed a quibusdam forsitan extraneis detinetur, strenua te agere sollicitudine uolumus, ut in iure modis omnibus memorati debeat monasterii reformari, quatenus et ipsum quod suum est te sollicitante sine aliqua fatigatione recipiat, et alter de dispendio monasterii iniuste lucrum non habeat.«

 »De ecclesiasticis uero priuilegiis quod uestra fraternitas scribit, hoc postposita dubitatione teneat, quia, sicut nostra defendimus, ita singulis quibusque ecclesiis sua iura seruamus, nec cuilibet fauente gratia ultra quam meretur impertior, nec ulli hoc quod sui iuris est, ambitu stimulante, derogabo; sed fratres meos per omnia honorare cupio, sicque studeo honores in oculos  subuehi, dummodo non sit quod alteri iure ab altero possit opponi. Responsalium uero uestrorum moribus ualde congaudeo, in quibus mihi ostensum est quantum me diligitis, qui ad me electos fratres et filios transmisistis.«--- »Licet fraternitatem uestram erga monasteriorum curam pastorali uigilantia credamus esse sollicitam, ea tamen que de monasterio in Africana prouincia posito cognouimus, uobis necessario preuidimus indicare illa. Queritur autem Concodeus abbas lator presentium quia, si quando monachos quibus preesse dignoscitur sub regulari uoluerit disciplina restringere, monasterium temere deserant, et licite quocunque uoluerint uagantes existant. Quia ergo hoc et ipsis omnino perniciosum est, et aliis perditionis  monstrat exemplum, hortamur fraternitatem uestram ut, si ita est, ecclesiasticam in illos correctionem exerceat, et cum graui eos ultione a tali procul dubio presumptione compescat; atque ita ad obediendum salubri prouisione superbientes animos iugo discipline subiiciat, ut quos ad huiusmodi prauitatis excessum eorum poterat imitatio prouocare, emendatio a culpa reuocet, et suis, ut dignum est, doceat prepositis obedire. Quia uero a quibusdam episcopis excedentes monachos perhibet defensari, fraternitas uestra in hoc studeat esse sollicita, et eos a tali defensione sua modis omnibus interminatione suspendat . Cum pie desiderium uoluntatis et laudande deuotionis intentio  sacerdotalibus sit semper studiis adiuuanda, cura est sollicitudinis adhibenda, ut ea que pro quiete religionis et conuersationis sint ordinata, ne dissimulatione negligere, ne quadam ualeat presumptione perturbare  ; sed, sicut hoc quod ratio exigebat non aliter oportuit definiri, ita quod definitum est non debet uiolari. Igitur gloriose memorie Childebertus Francorum rex catholice religionis amore succensus, intra muros Arelatensis ciuitatis monasterium uirorum, ut scripto reperimus, pro sua mercede constituens, quedam ibidem pro habitantium sustentatione concessit; cuius ne uoluntas unquam duceretur in irritum, et ea que pro quiete monachorum disposita fuerant turbarentur, queque [pro quecunque] contulit in iure eiusdem monasterii  epistolis suis apostolica petiit auctoritate firmari; hoc quoque sue petitioni subiungens, ut eidem monasterio tam in dispositione rerum quam in ordinatione abbatis quedam pariter priuilegia largirentur: sciens quippe eam apostolice sedi reuerentiam a fidelibus exhiberi, ut que eius fuissent decreto disposita nullius deinceps illicite usurpationis molestia quaterentur. Unde, quia effectum et regia uoluntas et res ualde desiderata poscebat, a predecessore nostro uigilio Romane sedis antistite ad predecessorem uestrum Aurelium scripta transmissa sunt, ubi omnia que amplectende uoluntatis studium deposcebat apostolice auctoritatis libenti animo subfirmata sunt; quia difficultates pati non potuit huiusmodi res petita. Sed ut fraternitas uestra  que fuerint tempore illo decreta cognoscat, antedicti predecessoris nostri scripta his preuidimus scriptis adiungi; quibus lectione percussis hortamur ut omnia sacerdotali, sicut decet, studio inuiolata conserues, nichilque illic de uetitis, nichil permittas de illicitis. Ex abundanti tamen cuncta que pro huius rei quiete a predecessore nostro statuta sunt, nostra iterum auctoritate in omnibus roboramus. Fraternitas ergo uestra ita se in custodiendis eis exhibeat, quatenus et omnem inquietudinis occasionem excludat, et aliis hoc operari studeat, dum se in custodienda defuncti piisssima uoluntate sollicitam, ut decet, exhibuerit et deuotam.«

Item de seruandis priuilegiis Gregorius omnibus episcopis: »Nulli fas est uel uelle uel posse transgredi  apostolice sedis precepta nec eius dispositionis ministerium, quod omnium oportet sequi caritatem. Sit ergo ruine sue dolore prostratus quisquis apostolicis uoluerit contraire decretis, nec locum deinceps inter sacerdotes habeat; sed extorris a sancto ministerio fiat, ne de eius iudicio quisquam postea curam habeat, quoniam iam damnatus a sancta et apostolica Ecclesia eiusque auctoritate et propria inobedientia atque presumptione a quoquam esse non dubitatur: quia maioris excommunicationis deiectione est exigendus, cui sancte Ecclesie commissa fuerit disciplina, qui non solum prelate sancte Ecclesie  iussionibus parere debuit, sed etiam alios ne preterirent insinuare, sitque alienus a diuinis et pontificalibus officiis, qui noluit preceptis obtemperare apostolicis.« Dicta beati Hieronymi ad Iouinianum; qualis debeat eligi episcopus : »Non ait Apostolus: eligatur episcopus qui unam ducat uxorem et filios faciat;« sed »qui unam habuerit uxorem et filios in omni disciplina subditos.« Certe confiteris non posse esse episcopum qui in episcopatu faciat filios, alioquin, si deprehensus fuerit, non quasi uir tenebitur, sed quasi adulter damnabitur. Aut permitte sacerdotibus exercere opera nuptiarum, ut idem sint uirgines quod mariti; aut, si sacerdotibus uxores non licet tangere, in eo sancti sunt quia imitantur pudicitiam uirginalem.  Sed et hoc inferendum, si laicus et quicunque fidelis orare non potest nisi careat officio coniugali, sacerdoti cui semper pro populo offerenda sunt sacrificia semper orandum est: si semper orandum, ergo semper carendum matrimonio. Nam et in ueteri lege qui pro populo hostias offerebant, non solum in domibus suis non erant, sed purificabantur ad tempus ab uxoribus separati, et uinum uel siceram non bibebant, que solent libidinem prouocare.« De episcopis qui cum mulieribus habitant: »Nullus episcopus cum muliere habitet penitus; sin autem probatus fuerit hoc non obseruasse, episcopatus honore reiiciatur, quia ipse se indignum sacerdotio ostendit.« De clericis qui mulieres in domo sua habent: »Presbyteris et diaconis et in clero aliis  scriptis non habentibus uxores, secundum diuinas regulas interdicimus et nos mulierem habere in sua domo, exceptis matre et filia et sorore et aliis personis que omnem querelam effugiunt, permittimus. Si quis autem aduersus istam obseruationem mulierem in domo sua habuerit que potest suspicionem inferro turpitudinis, et ille a conclericis suis audierit cum tali muliere habitare, et noluerit eam a domo sua repellere, uel accusatore emergente probatus fuerit inhoneste cum tali muliere uersari, tunc episcopus secundum ecclesiasticos canones a clero eum repellat.« De nuptiis clericorum. »Si diaconus uel subdiaconus futurus non habeat uxorem, secundum ea que superius exposuimus, sibi coniunctam, non aliter consecretur nisi prius a consecratore interrogatus promiserit  posse post consecrationem et sine legitima uxore caste uiuere, non concedendo consecratore tempore consecrationis diacono uel subdiacono futuro permittere ut post consecrationem uxorem accipiat. Quod si hoc permiserit fieri, episcopatu suo repellatur. Presbyter autem uel diaconus uel subdiaconus qui uxorem duxerit, repeilatur quidem de clero, curie autem eius ciuitatis in qua clericus erat cum facultatibus suis tradatur. Sin autem lector secundas nuptias contraxerit, uel primas quidem, sed duxerit uxorem uiduam uel disiunctam a marito, uel canonibus uel legibus sacris reprobatam, in alium gradum  Ecclesie non procedat. Sed si quocumque modo in maiorem gradum productus sit, reiiciatur ab eo, et priori restituatur.« De clericis qui nuptias contrahere non possunt: »Clericus qui supra lectores et cantores est, ueluti subdiaconus uel diaconus, nullas nuptias contrahere audeat, alioquin sacerdotio cadat. Lector quoque si secundas contraxerit nuptias, ad maiorem gradum ecclesiastici ordinis prohibeatur ascendere. Laicus etiam si appareat uxori coniunctus esse que alium maritum habuit, aut si non iure coniunctus sit, aut si ille aliam uxorem habuit, neque subdiaconus, neque diaconus, neque presbyter fieri poterit. Nam etsi clandestinis artibus ad consecrationem irrepserit, honor eius cadit. Item qui duas nuptias contraxerit, diaconus uel  presbyter fieri prohibetur. Sed et si mulierem disiunctam a marito suo quem ipsa reliquit, uxorem quispiam habuerit, neque diaconus neque presbyter fieri potest. Idem est si concubinam habuerit, quippe tales homines cum castitate uiuere decet; castus autem est qui habet uel habuit uxorem castam, et ipsam uirginem, et ab ipso uirgine receptam. Si quis autem presbyter uel diaconus aut subdiaconus uxorem duxerit, uel concubinam habuerit siue clam siue palam siue sub aliqua figura, cadat clericatus honore, et sit priuatus et laicus. Item ea que de clericis diximus teneant etiam et in diaconissis. Diaconissas autem creari constitutio precipit, si quinquaginta annorum etatem agunt, ita tamen ut uirgines sint, uel si unum maritum tantum  habuerunt. Si autem mulier, propter aliquam necessitatem, minor quinquaginta annis diaconissa facta fuerit, non liceat ei alibi degere quam in archisterio sanctimonialium mulierum, ubi neque mares conuersantur, neque uiuere liceat ei quomodo uelit. Nam diaconisse super se habitare debent, uel nullum alium admittere secum, nisi reuera fratrem; sin autem aliqua suspicio sit quasi simulatus frater cum ea degat, uel ab initio non consecretur, uel, si consecrata fuerit, amittat honorem.«

De clericis: »Nemo clericus fiat nisi is qui et bonum testimonium habet et litteratus est. Qui enim litteras non scit, clericus esse non potest: doceantur et presbyteri et diaconi sacras orationes et ecclesiasticos canones: quos scilicet consecrari  oportet sine reprehensione, sine contradictione, sine pecuniarum datione, liberatos tam officiali quam curiali conditione, nisi forte secundum obseruationem quam in primo capite presentis constitutionis exposuimus. Item siue lector, siue subdiaconus, siue presbyter clericatus honorem contempserit, et in aliam uitam transierit, duorum alterum sit: uel cucuriali conditioni cum suis facultatibus subiiciatur, uel si plures curiales ciuitates habeat, siue, ut ipse uilior sit, ad officialem conditionem trahatur, id est taxioticam.« De episcopis. »Hec constitutio in primo capite consecrationis episcoporum loquitur quemadmodum oportet procedere. Necesse est enim prius disceptari de uita episcopi, utrum bona sit an  reprehensibilis, et iterum bonis testimoniis muniatur, an non. Sed et si officialis uel curialis conditionis sit, prohibetur episcopus fieri, nisi forte a tenera etate in monasterio fuit. Eoque modo liberatus est a predictis conditionibus; ita tamen ut quartam portionem substantie sue curie prestet, secundum legis obseruantiam. Sed neque ex laico statim ad episcopatum ascendere licet, neque clericatus honorem simulatum habuisse sufficit. Oportet eum qui episcopus sit neque uxorem habere, neque concubinam, neque filios, neque nepotes seu legitimos siue legibus incognitos; et si quis contra hec fecerit, et is qui factus est, et is qui eum fecit, episcopatus expellatur honore. Ne liceat pecunie datione episcopum esse. Eum autem oportet qui episcopus fit, uel monachum,  uel clericum: ita tamen ut non minus sex mensibus appareat eum in clericatu fuisse. Legere autem debet et sacros canones, eoque tempore quo consecratur, consulatur eum is qui consecrat, si possit facere atque custodire omnia que diuini precipiunt canones, et siquidem negauerit se posse custodire, non consecretur; si autem pollicitus fuerit obseruaturum se quantum hominibus possibile est sancta canonum precepta, tunc is qui consecrat eum admonere atque predicere debet quod, si non obseruauerit canones sanctos, et alienus erit a Deo, et religiosis episcopis non connumerabitur: nam canones Patrum uim legum habere oportet. Sin autem aliquis pecuniam dederit, eodemque modo episcopus creatus fuerit, non solum ipse, sed  etiam qui consecrauit eum inter episcopos non erit, sed pecunie uel res date consecrationis causa sacrosancte Ecclesie addicantur, siue episcopus, siue est qui dedit. Is autem qui accepit, non solum res amittat, sed etiam gradum atque honorem clericatus. Similiter autem et si laicus sit qui pecuniam uel res accepit, et ipsas amittat, et aliud tantum quantum accepit pecunie nomine sancte Ecclesie prestare compellatur; sed et si magistratum gerat, in magistratu esse desinat, et in exsilio irreuocabili condemnabitur. Sin autem aliquis presbyter uel diaconus constitutus pecunia data ad episcopatum peruenerit, non solum episcopus esse desinat, sed etiam priorem gradum presbyteratus uel diaconii amittat. Consecratio autem episcopi fiat ante omnem populum Christianitatis,  ut sit facultas unicuique si uelit contradicere. Et siquidem ante consecrationem facta fuerit contradictio, non prius consecretur episcopus nisi disceptatio de contradictione facta sit, et undique appareat innoxius. Is autem qui eum contradixit, calumniator, si contradictionis iudicium deseruerit, et si non peregerit causam, prohibeatur sacra communione in omni uita sua ab eo qui consecrauerit episcopum.«

De presbyteris constituendis statutum est: »Ut sine auctoritate uel consensu episcoporum presbyteri in quibuslibet Ecclesiis nec constituantur nec expellantur, et si laici clericos probabilis uite et doctrine episcopis consecrandos suisque in Ecclesiis constituendos  obtulerint, nulla qualibet occasione eos reiiciant.« In concilio Carthaginensi: »Ut cum omnibus omnino clericis extranee femine non cohabitent, sed sole matres, auie, matertere, amite, sorores, et filie fratrum uel sororum.« Item in eodem concilio: »Ut clerici continentes ad uiduas uel uirgines, nisi ex iussu et permissu episcoporum, non accedant, et hoc non soli faciant, sed cum clericis, aut cum his cum quibus episcopus iusserit. Nec ipsi episcopi aut presbyteri soli habeant accessum ad huiusmodi feminas, sed aut ubi clerici presentes sunt, aut graues aliqui Christiani.« In Ancyrano concilio: »Diaconi cum ordinantur, si in ipsa ordinatione protestati sunt dicentes uelle se habere uxores, neque posse continere: hi postea si ad nuptias uenerint, maneant  in clero tantum, et a ministerio abiiciantur. Quicunque sane tacuerunt et susceperunt manus impositionem professi continentiam, et postea ad nuptias conuenerunt, a ministerio et clero cessare debebunt, laicam tantum communionem recipientes.« In Decretalibus pape Leonis: »Quod subdiaconis carnale connubium denegetur. Nam cum extra clericorum ordinem constitutis nuptiarum societati et procreationi filiorum studere sit liberum arbitrium, ad exhibendam tamen perfecte continentie puritatem, nec subdiaconis quidem connubium carnale conceditur, ut et qui habent sint tanquam non habentes, et qui non habent permaneant singulares. Quod si in hoc ordine, qui quartus est a capite, dignum est custodiri, quanto magis in primo uel secundo  tertioue seruandum est ne aut leuitico, aut presbyterali honore, aut episcopali excellentia quisquam idoneus estimetur, qui se a uoluptate uxoris nec dum frenasse detegitur.« Innocentius papa: »Quod hi qui in presbyterio filios genuerint, remoueri oportet ab officio. Qui zelo fidei ac discipline doctus non patitur Ecclesiam pollui ab indignis presbyteris quos in presbyterio filios asserit procreasse, quod non licere exponerem, nisi nossem uestram prudentiam legis totius habere notitiam. Et ideo, fratres karissimi, libelli qui subiectus est tenore perspecto, eos qui talia perpetrasse dicuntur iubete in medio collocari, discussisque obiectionibus que ipsis presbyteris impinguntur, si conuinci potuerint, a sacerdotali remoueantur officio; quia qui sancti  non sunt, sancta tractare non possunt, atque alieni efficiuntur a ministerio, quod uiuendo illicite polluerunt. Miramur autem hec eorum dissimulare episcopos, ut aut cohibere conniuere, aut nescire esse illicita iudicentur.«

In Niceno Concilio de subintroductis mulieribus: »Interdixit per omnia magna synodus non episcopo, non presbytero, non diacono, nec alicui omnino qui in clero est licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.« Hoc autem Nicenum concilium beatus  Ambrosius in libro de Trinitate his uerbis in immensum effert: »De conciliis uel potissimum sequar quod trecenti decem et octo sacerdotes, tanquam Abrahe lecti iudicio, consona fidei uirtute uictores, uelut tropheum toto orbe subactis perfidis extulerunt: ut mihi uideatur hoc esse diuinum quod eodem numero in conciliis fidei habeamus oraculum, quod in historia pietatis exemplum.« In Decretalibus; que femine habitent cum clericis: »Feminas uero non alias esse patimur in domibus clericorum, nisi eas tantum quas propter solas necessitudinum causas habitare cum hisdem synodus Nicena permisit.« In concilio Laodicensi: »uiris cum mulieribus lauacra non celebranda. Quod non oporteat sacris officiis deditos aut clericos aut continentes,  uel omnem laicum Christianum lauacra cum mulieribus celebrare, quia hec apud gentiles prima reprehensio est.« Non licere clericis ludicris et spectaculis interesse: »Oportet ministros altaris, uel quoslibet clericos spectaculis aliquibus que aut in nuptiis aut in cenis exhibentur interesse, sed antequam cemelici  ingrediantur, surgere eosdem conuiuio et abire debere.« In synodo Neocesariensi, capitul. 1: »Presbyter qui uxorem duxerit, ab ordine suo illum deponi debere. Quod si fornicatus fuerit uel adulterium commiserit, extra ecclesiam abiiciatur, et penitentiam inter laicos redactus agat.« In eadem Synodo, capitul. 12: »Que forma seruatur in clericis, maxime cum uetus regula hoc habeat ut quisque correctus baptisatus clericus esse  uoluisset, sponderet se uxorem omnino non ducere.« In synodo Carthaginensi, de continentia Aurelius episcopus dixit: »Cum preterito concilio de continentie et castitatis moderamine tractaretur, gradus isti tres, qui conscriptione quadam castitatis per consecrationes adnexi sunt, episcopos, inquam, presbyteros et diaconos, ita placuit, ut sacros condecet antistites, ac Dei sacerdotes, nec non et leuitas, uel qui sacramentis diuinis inseruiunt, continentes esse in omnibus, quo possint simpliciter quod a Deo postulant impetrare; ut quod apostoli docuerunt, et ipsa seruauit antiquitas, nos quoque custodiamus.«

In eadem synodo, de diuersis ordinibus ab uxoribus abstinendis Faustinus episcopus Ecclesie Potentine prouincie Piceni legatus sancte Ecclesie  dixit: »Placet ut episcopi, presbyteri et diaconi, uel qui sacramenta contractant, pudicitie custodes ab uxoribus se abstineant. »Ab uniuersis episcopis dictum est: »Placet ut in omnibus et ab omnibus pudicitia custodiatur qui altari inseruiunt.« Preterea cum de quorumdam clericorum quamuis erga uxores proprias incontinentia referretur, »placuit episcopos et presbyteros et diaconos secundum priora statuta etiam ab uxoribus continere: quod nisi fecerint, ab ecclesiastico remoueantur officio; ceteros autem clericos ad hoc non cogi, sed secundum unius cuiusque Ecclesie consuetudinem obseruari debere.«  In synodo Romana cui beatus Siluester papa presedit cum episcopis ducentis octoginta quatuor: »Nemo presbyter a die honoris presbyterii sumat coniugium: quod si quis hoc neglecto aliter egerit, duodecim annis eum dicimus priuari honore. Quod si quis contra hoc chirographum presens et publice dictum egerit, condemnabitur in perpetuum.« Ambrosius in epistola ad Titum inter cetera sic ait: »Unius uxoris uirum, quamuis secundam numero uxorem non sit habere prohibitum, ut tamen quis dignus ad episcopatum sit, etiam licitam debet spernere propter sublimitatem ipsius ordinis, quia ceteris melior debet esse qui cupidus est sedis illius. Sobrium, pudicum, ornatum, hospitalem, docibilem, non obnoxium uino, non uerberatorem, sed modestum;  non litigiosum, non asperum, domum suam bene regentem, filios habentem subditos cum omni caritate: talem hominem, qui hec custodiat que enumerat bona, creari debere dicit episcopum: hec enim signa sunt dignitatis episcopalis. Si quis autem potiora sectatus est, corpus et animam suam Deo dicauerit ne se copulet matrimonio, tanto magis dignior fiet; ideo enim inferiorem posuit, ut de potiore nemo dubitaret. Sit autem episcopus pudicus, quem Greci uocant, et Latinus interpres, uerbi ambiguitate deceptus, pro pudico prudentem transtulit. Si autem laicis imperatur ut propter orationem abstineant se ab uxorum coitu, quid de episcopo sentiendum est, qui quotidie pro suis populique peccatis illibatas Deo oblaturus est uictimas? Relegamus  Regum libros, et inueniemus sacerdotem Abimelech de panibus propositionis noluisse prius dare D. D. et pueris eius, nisi interrogaret utrum mundi essent pueri a muliere, non utique aliena, sed coniuge? et nisi eos audiisset ab heri et nudius tertius uacasse ab opere coniugali, nunquam panes quos prius negauerat concessisset. Quantum interest inter propositionis panes et corpus Christi? que differentia inter umbram et corpora, inter imaginem et ueritatem? inter exemplaria futurorum et ea ipsa que per exemplaria prefigurabantur? Quomodo itaque mansuetudo, patientia, sobrietas, moderatio, abstinentia lucri, hospitalitas quoque et benignitas precipue esse debent in episcopo et inter cunctos laicos eminentia, sic et castitas propria et ita dixerim pudicitia  sacerdotalis, ut non solum ab opere se immundo abstineat, sed etiam a iactu oculi et cogitationis errore mens Christi corpus confectura sit libera. Iustus quoque episcopus debet esse et sanctus, ut iustitiam in populis quibus preest exerceat, reddens unicuique quod meretur, nec accipiat personam in iudicio. Inter laici autem et episcopi iustitiam hoc interest, quod laicus potest iustus apparere in paucis, episcopus uero in tot exercere iustitiam quot et subditos habet. Sit quoque episcopus abstinens, non tantum, ut quidam putant, a libidine, ab uxoris complexu, sed ab omnibus animi perturbationibus, ne ad iracundiam concitetur, ne illum tristitia deiiciat, ne terror agitet, ne letitia immoderata sustollat.  Abstinentia autem in fructibus spiritus ab Apostolo numerata est.«

Isidorus Spalensis episcopus in libro Officiorum sacrorum: »Qui enim in erudiendis atque instituendis ad uirtutem populis preerit, necesse est ut in omnibus sanctus sit, et in nullo reprehensibilis habeatur. Qui enim alium de peccatis arguit, ipse a peccato debet esse alienus. Nam cum qua fronte subiectos arguere poterit, cum illi statim possit correptus ingerere: Ante te doce que recta sunt, o episcope! »Quapropter qui negligit recta facere, desinat recta docere; prius quippe semetipsum corrigere debet qui alios ad bene uiuendum admonere studet, ita ut in omnibus semetipsum formam uiuendi prebeat, cunctosque ad bonum opus et  doctrina et opere prouocet. Cui etiam et scientia Scripturarum necessaria est, quia si episcopi tantum sancta sit uita, sibi soli potest prodesse sic uiuendo. Porro si et doctrina et sermone fuerit eruditus, potest quoque ceteros instruere, et docere suos, et aduersarios repercutere; qui nisi refutati fuerint atque conuicti, facile queunt simplicium corda peruertere. Huius autem sermo debet esse purus, simplex et aptus; cuius pre ceteris speciale officium est Scripturas legere, percurrere canones, exempla sanctorum imitari, uigiliis, ieiuniis, orationibus incumbere, cum fratribus habere pacem, nec quemquam ex membris suis despicere, nullum damnare nisi comprobatum, nullum excommunicare nisi discussum: quique ita humilitate pariter  et auctoritate prestabit, ut nec per nimiam humilitatem suam subditorum uitia conualescere faciat, nec per immoderatam auctoritatem seueritatis potestatem exerceat, sed tanto cautius erga commissos agat, quanto durius Christum iudicare formidat.« Idem in eodem libro: »Sint igitur et uirgines episcopi, casti, mundi, et pergant uiam sublimitatis; pede humilitatis sequantur Christum, tenendo perseueranter quod uouerunt ardenter, ita ut professi hac seruata integritate, ceteris etiam moribus congruant, sine quibus procul dubio otiosa et inanis manet uirginitas. Illi ergo uirgines esse probantur qui sic continentie inseruiunt, ut nullis criminibus, nulloque terrene sollicitudinis honore pregrauentur. Curam enim mundi coniugalis copula  gignit, Paulo docente, dum dicit »uolo autem uos sine sollicitudine esse. Qui sine uxore est, sollicitus est que Domini sunt, quomodo placeat Domino. Qui autem cum uxore est, sollicitus est que sunt mundi, quomodo placeat uxori . Unde agnoscitur non posse placere Deo huiusmodi continentie uotum quod prepeditur secularium impedimento curarum.« Idem eodem libro: »Debent ergo et ipsi episcopi ita esse perfecti, et in officiis sacerdotalibus eruditi, ut peccata populi in loco sancto, in atriis tabernaculi testimonii ipsi non peccando consumant. Quid autem est in loco sancto manducare peccatum? locus erat sanctus in, quem peruenerat Moyses, secundum quod dictum est ad  eum: Locus enim in quo stas terra sancta est . Similiter ergo et in Ecclesia Dei locus sanctus est fides perfecta et caritas de corde puro et conscientia pura. uideant et discant episcopi quid sit tactus qui faciat immundum, quid uero sit tactus qui faciat mundum. Apostolus dicit: Bonum est homini mulierem non tangere . Hic tactus immundus est; hoc est enim illud quod Dominus in Euangelio ait: Si quis uiderit mulierem ad concupiscendum eam, iam mechatus est eam in corde suo : tetigit enim cor eius concupiscentie uitium, et immunda facta est anima eius. Si quis ergo hoc modo tangit aliquam rem, id est uel per mulieris concupiscentiam, uel per pecunie cupiditatem uel alio quolibet peccati desiderio, immundum tetigit,  et inquinatus est. Oportet ergo te, si quid tale tetigeris, scire quomodo offeras sacrificium, secundum ea que in superioribus memorauimus, ut mundus effici possis.«

Ambrosius in Epistolam ad Romanos : »Fratres, quicunque spiritu Dei aguntur, hi filii sunt Dei; si prudentia carnis inimica est in Deum, et qui in carne sunt Deo placere non possunt, arbitror eos qui seruiunt officio coniugali quod prudentiam carnis diligant, et in carne sunt, a qua retrahens nos Apostolus, et iungens Spiritui deinceps loquitur : Obsecro uos, per misericordiam Dei, ut exhibeatis corpora uestra hostiam uiuentem, sanctam, Deo placentem.« Idem post pauca: »uide, frater, quanta pudicitia exigatur in episcopo, ut si filii eius impudici fuerint, ipse episcopus esse non possit, et eodem uitio offendat Deum quo offendit et Heli pontifex qui corripuerat quidem filios, sed quia non abiecerat delinquentes, retrorsum cecidit, et mortuus est . In omni gradu et sexu tenet pudicitia principatum. Cernis igitur quod episcopus, presbyter, diaconus non ideo sint beati quia episcopi uel presbyteri sunt aut diaconi, sed si uirtutes habuerint nominum suorum et officiorum: alioquin si diaconus sanctior episcopo suo fuerit, non ex eo quod in in feriori gradu est apud Christum deterior erit: ut Stephanus diaconus, qui primus martyrio coronatus est minor futurus in regno celorum multis episcopis, et Timotheo ac Tito: quos ut subiicere non audeo, ita nec anteponere . Oportet  ergo episcopum irreprehensibilem esse, ut nulli uitio luxurie mancipatus sit: unius uxoris uirum, qui unam uxorem habuerit, non qui habeat: sobrium, siue, ut in Greco dicitur, uigilantem, id est Niphanon []: pudicum, hoc enim significat Sophronon [], ornatum et castitate et moribus: hospitalem, ut imitetur Abraham, et cum peregrinis, imo in peregrinis Christum suscipiat: doctorem, nichil enim prodest conscientia uirtutum frui, nisi et creditum sibi populum possit instruere, ut ualeat exhortari in doctrina, et eos qui contradicunt redarguere: non uinolentum, quia semper in sanctis sanctorum est, et offert hostias, uinum et siceram non bibit: non uinolentum, quia in uino  luxuria est: non uinolentum; sic bibat episcopus ut an biberit ignoretur.« Ambrosius in Epistolam ad Romanos: »Quanta felicitas non uxoris esse seruum, sed Christi; non carni seruire, sed spiritui! qui enim adheret Domino, unus spiritus est . Ac ne forsitan in eo quod supra dixerat: Seruus uocatus es, non sit tibi cure, sed et si potes liber fieri magis utere , sugillasse continentiam uideretur, et in famulatum tradidisse nos coniugum, infert sententiam que omnem cauillationem amputet: Pretio magno empti estis; nolite fieri serui hominum , neque coniugum, redempti sumus pretiosissimo Christi sanguine. uere amat uirgines Christus, quia sponte tribuunt quod sibi non fuerat imperatum, maiorisque gratie est offerre quod non debeas, quam  reddere quod exigeris. Apostoli, uxoris onere contemplato: Si talis, inquiunt, est causa hominis, cum uxore non expedit nubere . Quorum sententiam Dominus probans: Recte quidem, ait, sentitis, quod expediat homini ad celorum regna tendenti non accipere uxorem; Sed difficilis est res, et Non omnes capiunt uerbum istud, sed quibus datum est . Et paulo post tractanda sententia est: Sunt, inquit, qui se castrauerunt propter regna celorum : ergo qui se non castrauerunt, locum non possunt accipere castratorum: Qui potest, inquit, capere, capiat . Grandis fidei est grandisque uirtutis, Dei templum esse purissimum. Totum se holocaustum offerre Domino, et iuxta eumdem Apostolum esse sanctum et corpore et spiritu.  Hi sunt eunuchi qui, se lignum aridum ob sterilitatem putantes, audiunt per Isaiam  quod pro filiis et filiabus locum habeant in celis paratum.« Hieronymus: »Non potest Domini seruire militie, qui seruus est uxoris. De speculis mulierum ieiunantium, quasi de purissimis corporibus uirginum. Luter in tabernaculo funditus, et intrinsecus in sanctuario tam Cherubim, quam propitiatorium et arca testamenti, et mensa propositionis et candelabrum et thuribulum ex auro mundissimo sunt: neque enim in Sancta sanctorum poterat inferri argentum. Sicut in ligno uermis, ita perdit uirum suum uxor malefica. Si autem asserueris hoc de malis dictum esse coniugibus, et ego tibi breuiter respondebo: Que enim mihi  incumbit necessitas uenire in dubium utrum mala sit an bona futura quam duxero? melius est habitare in terra deserta quam cum uxore litigiosa et iracunda. Quam rarum sit uxorem sine his uitiis inuenire, nouit ille qui duxit uxorem. Unde pulchre uarius Geminus, sublimis orator? »Qui non, inquit, litigat, celebs est:« Melius est inhabitare in angulo tecti, quam cum uxore maledica in domo communi : assiduis quippe iurgiis, et quotidiana garrulitate facit perpluere domum eius, et eiicit eum de edibus suis, id est de Ecclesia. Aestimo quod qui uxorem habet, quandiu ad idipsum reuertitur, non tentet eum Satanas, quia in carne seminat, et non in spiritu; qui autem in carne seminat, non  ego, sed Apostolus loquitur quod metat corruptionem . Elegit nos in Christo Deus Pater ante constitutionem mundi, ut essemus sancti et immaculati coram eo . Ambulauimus in concupiscentiis carnis facientes uoluntatem eius et cogitationum; et fuimus filii ire sicut et ceteri; nunc autem cum resuscitauit et consedere nos fecit in celestibus in Christo Iesu , ut deponamus secundum priorem conuersationem ueterem hominem, qui corrumpitur iuxta desideria carnis . Quecunque ergo sunt uera, quecunque pudica, quecunque iuxta, quecunque ad castitatem pertinentia, his copulemur, hec sequamur.«

D. Ambrosius ad Pammachium: »Consequens est ut secundum imaginem eius qui sacerdotium  Ecclesie dedit, etiam ministri et sacerdotes Ecclesie peccata populi accipiant, et ipsi, imitantes Magistrum, remissionem populo peccatorum tribuant. Debent ergo et ipsi Ecclesie sacerdotes ita perfecti esse, et in officiis sacerdotalibus eruditi, ut peccata populi in loco sancto, in atriis tabernaculi testimonii  ipsi non peccando consumant. Quid autem est in loco sancto manducare peccatum? locus erat sanctus in quem peruenerat Moyses, secundum quod dictum est ad eum: Locus enim in quo stas terra sancta est . Similiter ergo et in Ecclesia Dei locus sanctus est, fides perfecta, et caritas de corde puro et conscientia bona; qui in his stat, in Ecclesia, in loco se sancto stare cognoscat.« Item post pauca: »Discant sacerdotes Domini qui Ecclesiis presunt, quia pars eis data est cum his quorum delicta repropitiauerint : quid autem est repropitiare delictum? si assumpseris peccatorem, et monendo, hortando, docendo, instruendo adduxeris eum ad penitentiam, ab errore correxeris, a uitiis emendaueris, et effeceris eum  talem ut ei conuerso propitius fiat, pro delicto repropitiasse diceris. Si ergo talis fueris sacerdos, et talis fuerit doctrina tua et sermo tuus, pars tibi datur eorum quos correxeris, ut illorum meritum tua merces sit et illorum salus, tua gloria.«



EPISTOLA Xu. AD LEONEM ABBATEM ROMANI SANCTI BONIFACII MONASTERII.



 Facundie prerogatiua cum uite merito et sapientie doctrina mirabiliter intonanti domino L. Sancti Bonifacii carissimorum carissimo abbati, Floriacensis cenobii humilis abbas ABBO Spiritum Domini, qui repleuit orbem terrarum, replere illius  ipsius scientiam et intellectum.

Charitas, que est uinculum perfectionis, dum nos ambos Remis positos conglutinaret labiis priuate collocutionis, tot oratorios riuos, tantos sancte Scripture fauos bono zelo fulminea lingua uestra eructauit coram et secreto, ut exclamans compellar dicere: Diffusa est gratia in labiis tuis; propterea benedixit te Deus in eternum. Dum ergo ad talia rutilantium uerberum fulgura stupui, coactus sum deinceps ubique confiteri uos tonitruum esse Spiritus sancti, qui super apostolos in igneis linguis descendit, qui etiam uos ardentem rhompheam, ad secandos improbos de templo suo, septem donis gratiarum decenter elimauit. Inter hec tandem, erectis  animi luminibus, solares uestre eloquentie radios aquilinis oculis conspicere uolui; et sicut ait Ecclesiastes, Frater fratrem adiuuans quasi ciuitas munita et fortis, baculum robusti adiutorii et columnam inseparabilis amicitie uos in eternum, si placet, habere decreui. Huius rei gratia flecto genua mea ad Patrem, ut det uobis id ipsum sapere per Dominum nostrum Iesum Christum, ut fauus distillans labia uestra memoriale nostrum hereditare possideant in sempiterna secula. Inter familiaria uerborum nostrorum arcana distillauit auribus nostris unum quoddam eloquium uestra magnificentia, quod  non minus adimplere, si Deus uoluerit, satago, quam uitam perpetuam mercari ex uoto. Pretiosarum reliquiarum sancti Patris Benedicti insignia postulastis uobis dirigi, eo quod indubitatum penitus esset sanctissimam ipsius corporis presentiam a nobis  retineri, ideoque uelle enixius in honore illius oratorium construi, itemque nobis de sancto Bonifacio aut de sacris artubus ceterorum sanctorum nobis eadem recompensari. Adiecit insuper incomparabilis bonitas quod si nos urgeret super re domestica aliqua uoluntas corroborare nostra priuilegia per Romane auctoritatis stylum apostolicum, uos in omnibus et per omnia nostri fore fidelissimum collaboratorem. Hec autem omnia perficere uoti erat, quando magnifica principis apostolorum membra supplex adii; sed Romanam Ecclesiam digno uiduatam pastore, heu, proh dolor! offendi. uestra autem absentia, profiteor, ita affectus sum sicut solet affici fetus galline, conquerens raucis faucibus abstractum esse  unicum matris sue presidium. Nuper autem audiui nuntium, quod me letificauit super aurum et topazium, erectum esse apostolicum decus per quemdam imperialis sanguinis uirum, totum uirtutibus et sapientia compositum. uester uero reditus intonuit menti nostre uelut paradisiace reuersionis ineffabilis concentus. Nunc igitur, sicut locuti sumus ad inuicem, et hec epistola uestris aspectibus se presentat, per hos sancti Patris Benedicti monachos audire placeat, et audita perficere, uelut promisistis, cum summa fide et deuotione. Ipse autem idem Spiritus, qui inspirauit omnis eloquentie flore Gregorium,  inspiret huius sue sancte Romane Ecclesie uenerabilem apostolicum, uobisque concedat ut sitis eidem ipsi dulcissimus a secretis, ad consolidandam  deiectionem apostolice auctoritatis. ualete.



EPISTOLA XuI. AD BERNARDUM ABBATEM BELLILOCENSEM.








SANCTI ABBONIS FLORIACENSIS ABBATIS APOLOGETICUS AD HUGONEM ET RODBERTUM REGES FRANCORUM.

 Sepe contingit ut, dum nimius insurgentium calamitatum horror mentem fatigat, ipso horrore non ea que dicere debuerat turbatus animus expediat, sed phantasmate cogitationum aliorsum raptus, que tacenda erant dicat, ac, quod est consequens, que dicenda taceat. Semper enim summe tranquillitatis quietem diligit, qui ueritatis arcanum ratiocinando disponere gessit: quapropter ab ipsis disciplinarum rudimentis, sicut ceruus desiderat ad fontes aquarum , ita desiderauit anima mea laboriosum spiritalis philosophie otium quod ad multorum utilitatem uerterem in honestum negotium; sed, meis peccatis prepedientibus, eo relicto, quodammodo ad seculi sollicitudinem sum reductus, qui sub cura pastoralis regiminis quotidie sustentor aqua angustie et pane tribulationis : corrodit  me canino dente emulorum supplantatrix calliditas, circumlatrat aduersariorum frequens acerbitas, nec aliud contra me immurmurant, nisi quod monachorum senatum saluum esse uolui, nostre reipublice augmentum quesiui, ac cauillationi insidiantium auctoritate qua ualui contradixi, nec abscondi omnino misericordiam et ueritatem a consilio multo. Pro huiusmodi malis meo insidiantur sanguini, me succenturiatis insequuntur odiis: adeo ut nec regia maiestas eos deterreat quin me clanculo trucident, si eis locus tempusue arrideat. Unde sedulus in orationibus meis Deum deprecor ut iudicet et discernat causam meam solito, eripiatque ab homine iniquo et doloso ; et, si coram dominis meis episcopis, quos catholica fide orthodoxos didici, locum defendendi  accipiam, credo me innoxium futurum a crimine, si iurgiorum originem examinauerint absque personarum acceptione. Quis enim suo preiudicio ad id deueniet, ut aliqua qualiscunque monasterii possessiuncula abalienari debeat? Quis rerum extortor legumque contortor funiculos ecclesiastice hereditatis miscendo confundere presumat, cum scriptum sit: Ne transgrediaris terminos quos posuerunt patres tui?   Ecce, secundum regulas sanctorum Patrum, iudicio episcoporum subditus audientiam non diffugio, uillicationis mee rationem redditurus, tantum fide accepta ut non ab insidiantibus interceptus aliquid patiar; qui paratus sum mori, si aliquando digna morte commisi. Et primum de fide mea discutiendum exopto, sine qua saluus esse non potero, ut mea examinatione alii proficiant, uel mea obtestatione se in heresim cecidisse cognoscant, a qua conentur quantocius erui: ne in ea usque ad mortem manendo fiant stipula diaboli; nam quicunque de Deo, de religione, de communi statu sancte Ecclesie aliter credit quam Christus docuit, aut sub sanctis apostolis catholica Ecclesia tenuit, suisque successoribus tenendum tradidit, non catholicus uel fidelis, sed plane hereticus existit. Siquidem omnes hereses ita  persecuti sunt patres nostri, ut primitus, fide exposita, explorarent in suis conciliis ne quis sentiret aliquid contrarium ipsis apostolis, qui repertus absque ulla dilatione aut ad corpus totius Ecclesie est reductus, aut usque ad erroris abrenuntiationem perculsus anathemate, catholica priuatus est communione, nec magis serpentem tangere uitauerunt orthodoxi, quam adherere huiusmodi lepra contaminatis. Unde in canonibus prohibemur, si nos catholicos esse scimus, ne cum eis saltem oremus: nam sub Marciano principe apud Chalcedoniam Xu et eo amplius dierum actio de hac re uentilata est, residentibus episcopis ducentis, et, ut quibusdam placet, mille ducentis, quibus omnibus pius princeps ex suorum rerum copia sumptus abundanter prebuit  quoad omnes hereticos a se repellerent, id est eos qui in uerbo uel opere aliter quam sancti apostoli sensissent. Quo facto, in tantum puritas fidei pio placuit principi, ut eam ipse cum sua coniuge sub chirographo hoc publice profiteretur coram illo magno concilio, cuius piam religionem imitamini, domini nostri, Hugo et Rotberte, clarissimi reges, si in terra uiuentium Christo uultis esse heredes et coheredes,  et de regno uestro omnem hereticam prauitatem depellite, ut Deus uos custodiat in eterna pace. Sciendum quippe est quod sacerdos quotidie inter missarum solemnia non pro hereticis uel schismaticis, sed pro orthodoxis tantum atque catholice et apostolice fidei cultoribus Deo supplicans intercedit, a qua nimirum supplicatione alienus existit qui in uerbo uel opere se ab eorum unanimitate superbiendo diuidit; qui uero se peccatis obnoxium uel fide dubium humiliter confitetur, portandus et corrigendus est non ut extraneus, sed ut frater, quia nec dum partem suam posuit cum hypocritis, presertim cum et Petrus princeps Ecclesie Deum negauerit, et Thomas in fide dubitauerit; siquidem ex utroque sexu fidelium tres ordines, ac si tres gradus, in  sancta et uniuersali Ecclesia esse nouimus; quorum licet nullus sine peccato sit, tamen primus est bonus, secundus melior, tertius est optimus. Et primus quidem ordo est in utroque sexu coniugatorum; secundus continentium, uel uiduarum; tertius uirginum uel sanctimonialium. uirorum tantum similiter tres sunt gradus uel ordines, quorum primus est laicorum, secundus clericorum, tertius monachorum. Sed quoniam horum graduum differentias proposui, et alium alio meliorem seu sanctiorem dicere ratum duxi, qualiter singuli in suo proposito exspectant premium eterne retributionis, uel qualiter sanctorum Patrum auctoritate de suo gradu in alterum promoueri possint, breuiter expediendum credidi.

Et coniugii quidem ratio sola indulgentia permittitur,  ne fragilitate carnis in deterius etas procliuior delabatur. Nulli enim coniugium interdicitur, nisi ei qui ob promerenda superne patrie gaudia sponte sua delegit iugem continentiam, quam et si minus exhibuit, deuotione secretius irrita, secretiori facinus delendum est penitentia: ita tamen ut in eo gradu permaneat, in quo malum se perpetrasse deplorat; sin uero sacerdotum Testamenti ueteris hanc sibi defendere uoluerit, proprio gradu decidens, fletibus culpam diluit. Ecce ratio: si inter eos sit quibus licet, nulla pena mulctatur, sed etiam digna premio habetur, eo quod obediendo, castitate contenta sit quam Apostolus docuit; propterea autem adiectum est si inter eos sit quibus licitum est, quia sunt in utroque sexu qui se uoto obligant  ut, si uirgines sunt, in uirginitate permaneant; et, si uirgines non sunt, spreta carnis copula in celibatu perpetualiter uiuant; est etiam cognatio uel propinquitas generis, a cuius carnali commistione prohibentur omnes qui sunt sub catholica fide. Porro inter eos qui se uoto obligant, uel inter eos qui nec dum transierunt septimam generis lineam, detestatabile connubium ita sub penitentie remedio soluendum est illico, sicut illud quod penitentia non indiget, quia ex auctoritate licet, nunquam soluendum est, nisi aut alterius coniugum morte, aut utriusque celibatus professione.

Hinc transitur ad continentium uel uiduarum excellentiorem ordinem, in quo, secundum Apostolum,  si permanserint, tanto maiorem eterne remunerationis merebuntur coronam, quanto de experta carnis uoluptate grauiorem sustinent penam. His quoque per discretionem secundas nuptias indulsit, dicens quod melius esset nubere quam uri . De tertiis uero uel quartis nec non et pluribus nuptiis, non me legisse memini utrum a catholicis debeant celebrari; sed hoc absque ullo scrupulo occurrit: quod si hoc facinus graue est in feminis, multo grauius est si contingat in uiris.

uirginum quanta sit gloria, nullus ignorat. Quis scit hoc appetere hominem ex gratie prerogatiua, quod habet angelus ex natura? que uirtus uirginitatis cum in humilitate solidatur, singularis meriti recompensatione donabitur, quia Deus repromittit  uirginibus quod sequantur Agnum quocunque ierit ; hac uirtute sanctimonialium decoratur uenerabile collegium, hanc se gaudent multi per omnes uiriles ordines promeruisse in gremio sue matris Ecclesie.

Sed his posthabitis, primo de uirorum ordine, id est de laicis, dicendum est, quod alii sunt agricole, alii agoniste: et agricole quidem insudant agriculture et diuersis artibus in opere rustico, unde sustentatur totius Ecclesie multitudo; agoniste uero, contenti stipendiis militie, non se collidunt in utero matris sue, uerum omni sagacite expugnant aduersarios sancte Dei Ecclesie.

Sequitur clericorum ordo, qui in tribus gradibus specialiter distinguitur, hoc est, diaconorum, presbyterorum  et episcoporum: nam omnes qui sunt inferioris gradus per abusionem clerici uocantur, dum eis sicut et laicis ex indulgentia permittitur sociari coniugibus. Constat sane ab apostolis et eorum successoribus esse prohibitum clericos, id est diaconos, presbyteros et episcopos esse uxorios. etenim Grece, Latine dicitur sors, unde clerici ad sacrificandum uel ad ministrandum in sortem Dei adsciti studeant non carnaliter sed spiritualiter filios gignere, ut semper sint memores sortis sanctorum in lumine; nam ipsi quotidiana sollicitudine omnium Ecclesiarum suscepta  in actiua uita laborant cum Martha que turbatur erga plurima . Porro illud unum quod est necessarium in contemplatiua uita adepti monachi, cum Maria  tanto magis delectantur pedes Iesu lacrymis rigare et capillis tergere , quanto remotiores sunt ab omnium negotiorum seculi inquietudine: siquidem clericorum ordo inter laicos et monachos medius, quantum est superior inferiore, tantum inferior superiore, quandoquidem quo discrepat ab utroque ordinum iungitur ad alterutrum. Illi namque sunt coniugibus colligati, rei familiaris cure dediti, seculi actibus occupati: isti a seculi actibus alieni, proprie uoluntati abrenuntiando, Patris spiritualis imperiis obsequendo, qui et eleemosyna bonorum uirorum et labore manuum suarum uiuunt, et possunt dicere cum Petro: Ecce nos reliquimus omnia, et secuti sumus te . Denique clericorum  uita irreprehensibilis speculum est totius Ecclesie, sicut monachorum habitus et professio firma exemplum est totius summe penitentie; et quamuis clerici reprehensione digni, ne tractent sancta profani, degradentur certis ex causis, monachi tamen nisi causa superbie nunquam priuantur ex toto fratrum suorum communione, cum et criminosos laicos uel clericos suscipiant, et se in crimine deprehensos regulari disciplina corripiant. Denique ex monachis presbyter ordinatus, uel ex clerico monachus factus sciat se non clericorum more ecclesiasticis officiis deseruire, sed Gregoriani priuilegii institutione missas celebret in congregatione. uerum quia de singulis ordinibus que uidebantur dicta sunt, qualiter alterius in alterum promotio fiat tacendum non  est. Promouentur namque ex laicis uel clericis ad monachatum, promouentur ex laicis uel monachis ad clericatum, quod quando uel quomodo fieri debeat sanctorum Patrum auctoritas liquido manifestat, quam qui secuti non sunt extra Ecclesiam catholicam a fide aberrauerunt. Quamobrem in canone, dum orant pro orthodoxis atque catholice et apostolice fidei cultoribus, cauendum illis summopere est, quod papa Gregorius in suo synodo refert: Una est, inquiens, fides, unum baptisma, una Ecclesia catholica, in qua sola possint relaxari peccata. Si enim extra eam remissio peccatorum non est, hereticus uel schismaticus ut quid ieiunat? ut quid decimas dat? ut quid Deum supplex adorat? Nam sicut fuit multitudinis credentium unum cor et anima una , ita, per totum orbem terrarum, eorum omnium qui, secundum doctrinam apostolorum, unum in Deo sapiant, una est Ecclesia, que de Greco in Latinum conuocatio interpretatur, quia ad unam fidem et ad unum baptisma omnes uocamur. Quapropter unaqueque domus ubi erecto altari populus ad Deum supplicandum conuenit, dum habeat nomen ecclesie, ueneratione et summo honore digna est in omni gente, quoniam in ea renascimur ex aqua et Spiritu sancto , in ea diuina celebrantur mysteria, in ea fit confessio et remissio peccatorum. Caueat igitur quicunque uult saluus esse eam alicuius, nisi solius Dei, possessionem credere; unde Petro apostolorum principi dicitur: Tu es Petrus, et super hanc petram edificabo Ecclesiam meam . Meam inquit, non tuam; et Christus alibi: Domus mea, domus orationis uocabitur . Psalmista quoque: Domum tuam, Domine, decet sanctitudo . Si ergo Ecclesia non est Petri, cuius erit? aut successores Petri audebunt potestatem sibi uindicare, quam non habuit Petrus princeps Ecclesie? Certe, karissimi principes, nec catholice uiuimus, nec catholice loquimur, quando ego illam ecclesiam dico esse meam, ille alteram dicit esse suam, ac ueluti quedam iumenta comparati iumentis insipientibus utrasque aliquando uenales proponimus, propositasque ab aliis emere non formidamus.

Est etiam alius error grauissimus, quo fertur  altare esse episcopi, et ecclesia alterius cuiuslibet domini, cum ex domo consecrata et altari unum quiddam fiat quod dicitur ecclesia, sicut unus homo constat ex corpore et anima. uidete, equissimi principes, quo nos ducit cupiditas, dum refrigescit caritas ; ex donis omnipotentis Dei, que gratis accipiuntur, mercatores efficimur, et uendere conamur quod profecto non possidemus. Nihil enim pene ad Ecclesiam, que est solius Dei, pertinere uidetur quod ad pretium non largiatur, scilicet episcopatus, presbyteratus, diaconatus, et reliqui minores gradus, archidiaconatus quoque, decania, prepositura, thesauri custodia, baptisterium, sepultura, et si qua sunt similia. Et huiusmodi negotiatores subdola responsione solent  astruere non se emere benedictionem qua percipitur gratia Spiritus sancti, sed res Ecclesiarum, uel possessiones episcopi, cum certum sit quod in catholica Ecclesia alterum altero carere non possit. An aliquis usus est igne sine ea, qua nutritur, fomenti materia? aut ignem aliquando tenuit, et calore caruit? Quis mel sine dulcedine? quis absinthium sine amaritudine deprehendit? Attamen eamdem aquam diuerso tenore dulcem et amaram est inueniri possibile; quod, quia ex contingenti fit, aliquando nostram opinionem fallit, ut, que creditur dulcis, amara existat. Sic quoque talis negotiatio bona estimatur, cum pro certo mala sit, quia turpis lucri gratia contingit: de qua re adeo consuetudo inoleuit, ut hoc iam credatur sine peccato  fieri. uerum Spiritus sanctus per os beati pape Gregorii dicit: Quia benedictio illi in maledictionem uertitur qui ad hoc ut fiat hereticus promouetur, a qua maledictione nullus extraneus habetur, qui lucri cupiditate se ministerium ecclesiasticum inuasisse letatur . Unde uero processerit usus ut laici uendant episcopatus, satis demiror, cum beatus Ambrosius in sermone pastorali, flendo, potius quam ridendo, post multa subiungat: »uideas, inquiens, in Ecclesia passim quos non merita, sed pecunie, ad episcopatus ordinem prouexerunt: nugacem populum et indoctum, qui talem sibi adsciuerunt sacerdotem. Quos si percontari fideliter uelis quis eos prefecerit sacerdotes, respondebunt mox, et dicent: Ab archiepiscopo sum nuper ordinatus, centumque  ei solidos dedi, ut episcopalem gratiam consequi meruissem; quos si minime dedissem, hodie episcopus non essem: unde melius mihi est aurum de sacello inuehere, quam tantum sacerdotium perdere. Aurum dedi, et episcopatum comparaui; quos tamen solidos, si uiuo, recepturum me illico non diffido. Ordino presbyteros, consecro diaconos, et accipio aurum; nam et de aliis ordinibus nichilominus pecunie questum profligare confido. Ecce et aurum, quod dedi, in meo sacello recepi; episcopatum igitur gratis accepi. Nempe hoc est quod doleo, quia archiepiscopus carnaliter episcopum fecit: nam propter pecunias specialiter leprosum ordinauit: Pecunia, inquit, tecum sit in perditionem  , quia donum sancti Spiritus gratie pretio comparasti, et commercium miserabile in animarum exitium peregisti .« Hec sanctus uir quo animo dixerit, ex precedentibus et consequentibus facile datur intelligi.

Quod uero illi qui dicuntur Simoniaci laicos sue immiscuerunt maledictioni, exemplo factum est sacerdotum, qui ad ministerium Dominice passionis adiunxerunt sibi Pilatum et Herodem principes sue gentis. Nec illud nos latet quod pro huiuscemodi episcopis, qui non pro uite merito uel sapientie doctrina, sed magis eliguntur pro pecuniarum summa maxima, discordiarum semen et detrimentum regno accrescat, teste Gregorio, in  Epistola ad Theodebertum et Theodericum reges scripta: »Fertur, inquit, Simoniacam heresim, que prima contra Ecclesiam diabolica plantatione subrepsit, et in ipso ortu suo telo apostolice ultionis percussa atque damnata est, in regni uestri finibus dominari; cum in sacerdotibus fides sit eligenda cum uita.« Et post pauca: »Hinc non solum in ordinatoris et ordinati animam lethale uulnus infigitur, uerum etiam excellentie uestre regnum episcoporum culpa, quorum intercessionibus iuuari debuerat, pregrauatur.« Ac deinde: »Maior ergo metuenda est locis illis fore calamitas, ubi tales intercessores ad locum regiminis adducuntur, qui Dei in se magis iracundiam prouocent, quam per semetipsos populis placare debuerant. Nec hoc quoque  malum sollicitudo nostra patitur negligenter omittere, quod quidam, instinctu glorie inanis illecti ex laico repente habitu sacerdotii honorem arripiunt, et, quod dicere pudet et graue tacere est, regendi rectores, et qui docendi sunt doctores, nec erubescant uideri, nec metuant .« Huc usque S. Gregorius. Cumque huiusmodi prelati auaritie intenti ecclesias funditus dirui sinant, mores subiectorum suo exemplo perdant, quos corrigere debuerant, restat ut defensores ecclesiarum ac fundatores earum heredesque fundatorum se subtrahant eorum communioni, ne participes sint maledictionis. uerumtamen si catholica sit pontificialis sublimitas et regalis maiestas, equa lance pensat utriusque auctoritas,  ut prosint Ecclesie quam Christus redemit suo sanguine; nam illius sublimitas lege Domini spiritaliter populis pronuntiat, quam istius maiestas, si necesse sit, armorum defensione commendat: quapropter cauendum est ne ab inuicem resiliant, quorum adinuicem ministeria concordant. Sed concordia eorum in diuersis officiis tanto sibi consulit, quanto unanimiter consulendo de communi utilitate sentit. Ob hoc antiquorum conciliorum paginis prefiguntur nomina imperatorum uel consulum quorum fauore magnorum habita sunt consulta episcoporum, qui semper prius diligenter discusserunt de fidei puritate, quos concilio dignos reperirent ex ordine. Quamobrem, piissimi, more  predecessorum uestrorum regum illis assensum prebete conciliis quibus per reconciliationem res publica melioratur et crescit; quia, si quocunque conciliabulo alterius predia uel possessiunculas alter priuatis negotiis uelit sibi adscribere, ac ideo, fratris damno, pecuniam per arcas et loculos aggregando, sitim sue auaritie exstinguere, non obseruata tricennali lege que emanauit ex constitutione principum seu auctoritate canonum, sciatis procul dubio quod ad uos hoc malum respicit, qui idcirco regni apicem tenetis, ut iustum iudicium omnibus faciatis. Pro uobis nimirum dominis nostris unusquisque subiectorum ad Deum clamat et dicit: Deus, iudicium tuum regi da, et iustitiam tuam filio regis: iudicare populum tuum in iustitia,  et pauperes tuos in iudicio . Quorum uersuum sensus quamuis referri possit ad Deum Patrem omnium Filiumque eius unigenitum, tamen nichil obest intelligi de terreno rege precari, ut iudicet populum non suo sed Dei iudicio, cui rationem redditurus est etiam de otioso uerbo.

Nec me uestro aliorumque sapientium examini subduco: qui contra canones sensisse suspicor, in episcopos monachorum manum mouisse accusor, uestram beneuolentiam proprio episcopo abstulisse blasphemor, quibusdam excommunicatis participasse criminor. Sed esto. Cui sententie canonum contradixi, qui nullo concilio uix apertum librum uidere potui? aut quod concilium illud fuit, ubi conciliati uenerunt et disconciliati recesserunt, cum  ibi discordes reconciliari debuerint, aut canonica districtione mulctari? quid in me singulariter commiserunt episcopi, ut eis saltem cogitatione obesse uoluerim; presertim cum non inimicum, sed fide et opere amicissimum grauiora pericula pertulisse contigerit? Ecce coram Deo in Christo non mentior , quia, audita insequentium conclamatione, ultra quam dici possit indolui, recordatus pristine amicitie et beneficiorum tanti uiri, cuius nix capitis reuerendum ostendit, excepta primatis prerogatiua et sacerdotali infula. Qua suggestione uos decepi, ut uestram beneuolentiam optimis auferretis, male meritis conferretis? Num ego Deus sum qui mutat mentes, mutat regna et tempora? uere fateor me magicam ignorare, nec aliquid malarum  artium didicisse. Unde ille qui de hac re contra me queritur, neminem preter uos incusare uidetur, qui, relicto tramite equitatis, beneficiorum eius uicissitudinem rependere neglexistis. Aut fortasse regie maiestatis auctoritatem contemno! Quantulumcunque uos exacerbauit, exacerbando irritauit, irritando offendit, offendendo placare distulit, et pro talibus beneficiis miratur sibi impendi munuscula iuste recompensationis; nec sibi imputat quod promeruit, sed crimen transferre nititur in perniciem insontis: si enim nichil uos nocuisse putauit, dum nostra tulit, profecto nec dominos nostrarum rerum esse, nec defensores credidit; si autem credidit, uos mecum lesit, nec  se lesisse ignorauit. Cur igitur me declamatorie accusat? cur mihi soli imputat quod illum grauat? An scire potero, quoties legatos misi, quoties de pace rogaui, quoties me supplicem obtuli? Testis mihi est Deus quod, saluo iure nostri monasterii, ad omnia que regulariter iniunxisset obtemperare paratus fui, et, si aliquid mali commerui, manente rerum copia inconcussa, episcoporum iusta iaculetur in me sententia; quia ipse solus, ut debuerat, nunquam iusto amplius, nisi clandestina exsecutione, in me deseuiet. Noui enim quam austerus in Letaldo Miciacensi monacho fuerit, quem oblitus reuerentie sacerdotalis iniuriose et sine ullis legibus tractauit; qui si epistolam Gregorii ad Lupum abbatem legisset, profecto nunquam tantum facinus  perpetrasset: »Quoniam multe, inquit, occasiones in deceptatione religiosarum personarum a prauis illic, ut dicitur, hominibus exquiruntur, presbyterum predicte Ecclesie nullomodo priuandum deponendumque censemus, nisi causa specialiter criminis exigente; unde necesse est ut, si qua contra eum huiusmodi querela surrexerit, non solus episcopus ciuitatis causam examinet, sed adhibitis sibi cepiscopis suis subtili inuestigatione perquirat, quatenus, cunctis concorditer iudicantibus, canonice districtionis censura aut reum ferire aut innocentem possit absoluere.« Denique quod excommunicatis me miscuisse asserit, eius exemplo utique feci, qui filios Belial nocturno latrocinio in meam necem grassantes recepit, postquam eos anathematizauerat  suus archiepiscopus singularis meriti Siguinus; et Odo Carnotensium episcopus, nec non et alii magne uite et religiosi uiri. Hoc sane palam omnibus, sicut magne auctoritatis est, asseruit quod nemo possit eum excommunicare, qui emendationi et satisfactioni intendit, presertim cum usque ad satisfactionem congruam suam ipse et alii episcopi pretendant maledictionis sententiam. Porro qui uel quot interesse debeant reorum obligationi, qui uel quot eorum absolutioni, nusquam me legisse memini, nisi in degradatione sacerdotis. Tantum euangelicus sermo prodit quod si peccauerit in te frater tuus, corripe eum inter te et ipsum solum: si te audierit, lucratus eris fratrem tuum; si te non audierit, dic  Ecclesie; quod si Ecclesiam non audierit, sit tibi sicut ethnicus et publicanus . Ecce diuine miserationis regula, qua iubemur reorum alios audientes pia correctione secretius arguere, alios non audientes publica inuectione obiurgare usque ad aures Ecclesie. Sed nunquid publica inuectio secretam indulgentiam sustulit, aut secreta inuectio publicam indulgentiam ademit? An publica inuectio publicam indulgentiam, et secreta inuectio secretam indulgentiam requirit? Porro qui offert munus suum ad altare, non ibi reconciliabitur mihi pro scelere, quia proditus est Ecclesie?  O tempora! o mores: Certe qui uolunt exsequi  in fabrateria mendacii cupiditates suas prauas, ipsi nituntur condere leges nouas: sed Apostolus nobis consulens eis occurrit: Si quis uobis, inquiens, aliud annuntiauerit preter id quod accepistis, anathema sit . Quod anathema quantum cauendum sit, liber Iudicum ostendit, ubi legitur: Anathema in medio tui est, Isrel, non poteris stare coram inimicis tuis . Nam quod leuiter excommunicandum non sit, et quod membrum Christi a corpore cum graui dolore resecandum sit, manifestum in concilio Africano caput est: »Quandiu, inquit, excommunicato non communicauerit suus episcopus, eidem episcopo ab aliis non communicetur episcopis, ut magis caueat episcopus ne dicat in quemquam quod aliis documentis conuincere non  potest.« Siquidem quidquid in Ecclesia fit, nisi auctoritate Patrum fulciatur, simulatio, non ueritas iudicatur; et scimus si qua simulatores et callidi prouocant iram Dei, an presbyter uel episcopus habebitur, qui contra auctoritatem canonum ordinatur? Aut sine authentica degradatione presbyter uel episcopus cessabit ab officii sui munere? Nunquid credemus excommunicatum quem non remordet conscientia criminis pro quo debeat communione priuari? Tunc enim iusta est excommunicatio pastoris, quando canonica uocatio in reum precessit, et ille reatum suum sub iudicio Ecclesie corrigere noluit, eoque modo elatione tumidum a sanis ouibus segregat, quem diuino iudicio segregandum non ignorat; et quia in suum pastorem excommunicatus peccauerat,  eum alter absoluere nec debuit nec potuit. Porro quicunque fratri meo in me peccanti excommunicationem intorserit, non ille ei peccatum dimittit, sed ego in quem peccauit, a quo excommunicationis malo regnum uestrum purgate, serenissimi principes, quia uix est in eo aliquis hominum qui saltem idcirco excommunicatus non sit, quoniam in conuiuio uel pacis osculo excommunicato adhesit. Preterea dominos meos cum familiariter alloquens bona suadeo, multorum animos, scio, contra me concito, iuxta illud Comici:

Obsequium amicos, ueritas odium parit. 
De quorum animositate non multum moueor, dulce decus meum, Rodberte, quem atauis regibus editum   diuina pietas perduxit ad regni fastigium, si post Deum et sanctos eius uestro specialiter sustenter auxilio et consilio, cuius mentionem in quotidianis orationibus meis nunquam pretereo, tandem capitulatim subtexam huic indiculo que maxime sunt corrigenda in uestro imperio, nec tamen hec uerbis meis, sed authenticis sanctorum dictis, ut postmodum episcopos moueatis hec canonice emendare in suis conciliis.

Primitus de fide dicendum credidi, quam alternantibus choris et in Francia et apud Anglorum Ecclesiam uariari audiui. Alii dicunt, ut arbitror, secundum Athanasium, »Spiritus sanctus a Patre et  Filio non factus, nec creatus, nec genitus, sed procedens:« alii uero tantum, »Spiritus sanctus a Patre et Filio non factus nec creatus, sed procedens,« qui dum, id quod est, nec genitus subtrahunt, synodicam domni Gregorii se sequi credunt, ubi ita est scriptum: »Spiritus sanctus nec genitus est, nec ingenitus, sed tantum procedens.« De fine quoque mundi coram populo sermonem in Ecclesia Parisiorum adolescentulus audiui, quod statim finito mille annorum numero Antichristus adueniret, et non longo post tempore uniuersale iudicium succederet: cui predicationi ex Euangeliis ac Apocalypsi et libro Danielis, qua potui uirtute, restiti. Denique et errorem qui de fine mundi inoleuit abbas meus beate memorie Richardus sagaci animo propulit, postquam  litteras a Lothariensibus accepit, quibus me respondere iussit; nam fama pene totum mundum impleuerat, quod, quando Annuntiatio Dominica in Parasceue contigisset absque ullo scrupulo finis seculi esset. De initio etiam Aduentus qui ante Natiuitatem Domini per singulos annos agitur, aliquando error grauissimus exstitit, aliis inchoantibus post u Kalend. Decembris, aliis ante, cum nunquam plus quatuor hebdomadas, saltem unam diem Aduentus habeat; cumque de huiusmodi diuersitate soleant contentiones in Ecclesia crescere, concilio determinandum est, ut omnes qui in ea uiuimus unum sapiamus, quod uestra industria concedat, qui nos unanimes uult habere in domo sua.



SANCTI ABBONIS FLORIACENSIS ABBATIS COLLECTIO CANONUM. 





MONITUM.

Abo, seu Abbo, Floriacensis abbas, huius canonum collectionis auctor, qualis quantusque fuerit, docet Aimoinus, eius monachus, in libro de ipsius uita: quo in libro eius necem anno 1004 contigisse memorat. uarias Abonis lucubrationes recenset is auctor, nempe De compoto, deque solis, lune ac planetarum cursu; Collectaneum defensionis contra episcopum Aurelianens., Apologeticum ad Hugonem et Rotbertum reges, metricam epistolam ad Ottonem imperatorem, libellum super calculum uictorii, alium item libellum de capitulis euangelicis ad Odilonem abbatem Cluniacensem; ad hec complures epistolas. Quibus commemoratis subdit Aimoinus in cap. 13: Existunt et alia ad alios huius sancti Patris scripta, que ne lectori fastidium generent, nunc interim tegantur per silentium. In his omnibus nullam superioris Collectionis mentionem facit; neque etiam Sigebertus monachus de Abone ita loquens in lib. De scriptoribus ecclesiasticis, cap. 139: Abbo abbas Floriacensis quantum ualuerit in utraque scientia, ostendit, cum super calculum uictorii commentatus est. Preter canonum Collectionem omisere etiam ambo isti auctores librum De uita S. Eadmundi Anglorum regis, cuius tamen libri, uti et predicte collectionis, parentem esse Abonem indubium est.

Liber Canonum, quem ex bibliotheca collegiate apud Lemouicas S. Martialis ecclesie noster Petrus Trelius eruit, mihi uisus est luce haud indignus, tum quia ad restituendas ueterum canonum lectiones et lacunas non parum conducere potest, tum quia quo in statu Francica respublica eo tempore esset, ex his canonibus facile elicitur, quos medendis regni malis ac infortuniis collegit Abo, et Hugoni regi atque Rotberto eius filio cum patre regnanti obtulit ante annum 997, qui Hugonis supremus fuit. Accedit quod nullas e supposititiis Romanorum pontificum epistolis collector adducat, tametsi per id tempus eiusmodi subdititie littere ceca religione admitterentur. Hec canonum collectio inter Capitularia regum Francorum non immerito censeri potest; cuius inscriptio, quam ex membraneo codice fideliter exhibui, rectius instituenda uidetur hoc modo: INCIPIUNT CANONES ABONIS ABBATIS AD HUGONEM ET ROTBERTUM EIUS FILIUM FRANCORUM REGES.





INCIPIUNT CANONES DOMNI ABBONIS ABBATIS, ET REGIS HUGONIS, ET ROBERTI FILII EIUS FRANCORUM REGIS, Excerpti de aliis canonibus.



PRAEFATIO.


Dominis meis gloriosissimis, Francorum regibus, HUGONI, filioque ROTBERTO speciem gerenti dignam imperio, humilis Floriacensium rector ABO, perpetue salutis munus in Christo.

Postquam diuina prouidente clementia regni fastigium suscepistis, ad probationis emolumentum multa infortunia, occulto sed non iniusto Dei iudicio, perpessi estis. Nec id ab externis gentibus, sed a regni primoribus  , ut uestri imperii primordia fermentarentur. Sed quia de omnibus uos eripuit omnipotens Dominus, recordamini bonitatis et pietatis Dei, recordamini predecessorum uestrorum, bonorum regum; recordamini iudiciorum iustorum, ac semper habetote in animo parcere subiectis et  debellare superbos. Certe, serenissimi domini, quia uos in nostrum ordinem beneuolos comperi, capitula inferius scripta ex canonum legumue libris, partim meis, partim aliorum sententiis uno tenore digessi; et uestro nomini consecrans, postquam contra emulos Apologetico usus sum  , uno tomo breuiter collecta explicui. In quibus et uestri ministerii  summam expressi; et quanter uobis fidem seruare debeant optimates regni non tacui. Ad defensionem quoque monastici ordinis plura congessi: qui monachorum senatum semper saluum esse et uolo  et uolui, quorum etiam uos piissimi defensores et aduocati estis  . Unde simul cum monachis uestri Abonis miseremini, ut det uobis Deus suam inuenire misericordiam hic et in perpetuum cum regibus sanctis. ualete.



CAPITULA.

    I. De honore ecclesiarum uel monasteriorum.
    II. De defensoribus ecclesiarum.
    III. De ministerio regis.
    Iu. De fidelitate regis.
     u. De priuilegiis ecclesie et possessionum eius.
    uI. De preceptis regalibus uel imperialibus.
    uII. De differentia testamentorum et precariis.
    uIII. De eo quod necessitas excludat leges et canones.
    IX. De differentia legis et consuetudinis.
    X. De eo quod sacerdotes mandatum ad gentem extraneam non mittant.
     XI. De clericis electis ab edificatoribus ecclesiarum.
    XII. De ordinatione uel degradatione presbyterorum.
    XIII. De eo quod absque pecunia episcopi debeant ordinari.
    XIu. De electione abbatis.
    Xu. De ordinatione abbatis, et de accessu episcopi ad monasterium.
    XuI. De abbate, quod sacerdos esse debeat.
    XuII. De accusato abbate quid agendum sit.
    XuIII. De monachis et sanctimonialibus, ut regulariter uiuant.
    XIX. De abbate ad regem pertinente.
    XX. De rectore Floriacensi.
     XXI. De sacerdotio monachi.
    XXII. De monachis non seruantibus propositum.
    XXIII. De clericis qui monachi fieri uolunt, et de insolentia episcoporum in monachos.
    XXIu. De clericis qui propter uanitatem efficiuntur monachi.
    XXu. De possessionibus ecclesie, in quibus clerici edificant.
    XXuI. De sanctimoniali uel monacho in ius uocato.
    XXuII. De his que offeruntur ecclesie.
    XXuIII. De episcopis inuasoribus pretermissa synodo.
    XXIX. De tricennali prescriptione.
    XXX. De dote ecclesiarum.
     XXXI. De episcopo, quid habere debeat de ecclesia.
    XXXII. De rebus ecclesie et de proximis fundatorum eius.
    XXXIII. De prouisione suffragii episcoporum.
    XXXIu. De indigentia eorum qui res suas obtulerunt ecclesie.
    XXXu. De auaritia sacerdotum.
    XXXuI. De iniuste excommunicatis.
    XXXuII. De ecclesiis et earum presbyteriis.
    XXXuIII. De eo quod episcopus tertiam partem ecclesie potest dare cui uoluerit.
    XXXIX. De sanctitate uite clericorum.
    XL. De filiis sacerdotum, uel ministrorum.
    XLI. De rebus ecclesie dispensandis.
    XLII. Ut nullus episcopus sibi eligat successorem.
     XLIII. De Eucaristia.
    XLIu. De accusatoribus sacerdotum.
    XLu. De episcopis in iudicium testimonii causa euocatis.
    XLuI De his qui contra episcopum habent causam.
    XLuII. De accusatis episcopis.
    XLuIII. De testimoniis clericorum.
    XLIX. De frequenti sacrificio.
    L. De militantibus.
    LI. De stipendiis militum.
    LII. De militantibus clericis.





I.---De honore ecclesiarum et monasteriorum.

Ecclesia que est templum Dei uiui, quo honore habenda sit, testatur ipse Dominus in Euangelio  quo dicit Petro: Tu es Petrus, et super hanc petram edificabo Ecclesiam meam . Quia igitur ipsa est oratorium, de quo beatus Pater Benedictus dicit : »Oratorium hoc sit quod dicitur, nec ibi quidquam aliud agatur aut condatur,« prouidendum est ne, cui Christus fundamentum est, in usus secularium transferatur propter rapinas suarum rerum, quia perhibentur Christiani intus uel foris uiolentiam ingerere atriis domus Dei. Unde Theodosius et ualentinianus Augusti, libro nono legum, capitulo 34, Antiocho preposito : »Pateant, inquiunt, summi Dei templa timentibus, nec sola altaria et oratorium templi circumiectum, que [al., qui] ecclesias quadripartito intrinsecus parietum  septu concludit, ad tuitionem confugientium sancimus esse proposita, sed usque ad extremas fores ecclesie, quas oratum gestiens populus primas ingreditur, confugientibus aram salutis esse precipimus; et aditum pariter templi, quem parietum descripsimus cinctu. Et post loca publica, ianuas primas ecclesie quidquid fuerit interiacens, siue in cellulis, siue in domibus, hortulis et balneis, areis atque porticibus, confugas interioris templi uice tueatur. Nec in extrahendo eos conetur quisquam sacrilegas manus immittere, neque [al., ne qui hoc] ausus sit, cum discrimen suum uideat, ad expendendam opem ipsi quoque confugiant. Hanc autem spatii latitudinem ideo indulgemus, ne in ipso Dei templo et sacrosanctis altaribus confugientium  quemquam mane uel uespere cubare uel pernoctare liceat, ipsis hoc clericis religionis causa uetantibus.«

INTERPRETATIO. Ecclesie sunt loca Deo dicata, et ideo reos, qui ibidem compulsi timore confugerint, ita tueantur ut nullus locis sanctis ad direptionem rerum uim aut manus afferre presumat; sed quidquid spatii uel in porticibus, uel in areis ad ecclesiam adiacentibus pertinet, uelut interiora templi precipimus custodiri, ut reos timoris necessitas non constringat circa altaria manere, et loca uenerabilia polluantur. Sane si qui ad sancta loca confugerint, arma, si qua secum portauerint, mox deponant, nec se estiment magis armorum presidio quam sanctorum locorum ueneratione defendi. Quod si deponere arma  noluerint, et sacerdoti uel clericis non crediderint, sciant se armatorum uiribus pertrahendos. Si uero aliquis extrahere de locis sanctis quemlibet reum quacunque ratione tentauerit, capitali supplicio esse damnandum.



II.---De defensoribus ecclesiarum uel monasteriorum.

Defensores ecclesiarum qui dicuntur hodie, contra auctoritatem legum et canonum sibi defendunt quod fuerat iuris ecclesiarum, sicque uiolentiam clericis et monachis ingerendo, res ecclesiarum seu monasteriorum usufructuario diripiunt, colonos in paupertatem redigunt, possessiones ecclesiarum non augent, sed minuunt, et quorum defensores esse  debuerant, eos uastant. Patet rerum copia cunctis hostibus prede, nec parant saltem uel uerbis obuiant, ut resistant, qui se putant non iam aduocatos, sed dominos, dum post abscessum hostium consumunt quidquid fuerit residuum, iuxta illud propheticum: Residuum eruce comedit locusta, et residuum locuste comedit bruchus, etc. . Denique idcirco uidemus ecclesias destructas, monasteria quedam diruta, quedam ad summam inopiam redacta, que bonorum uirorum eleemosyna aliquando floruerunt in magna gloria, quia multi se ultro offerentes sub aduocationis obtentu, de possessionibus, de redditibus, de oblationibus maximam portionem intercipiunt, quam ecclesiastici capere debuerant. Unde ut talis presumptio cessaret, ita cautum est  in concilio Africano, cap. 64. »Placuit etiam ut petant ex nomine prouinciarum omnium legati perrecturi, uincentius et Fortunatius, a gloriosissimis imperatoribus, ut dent facultatem defensores constituendi scholasticos, qui in actu sunt uel in munere defensionis causarum, ut more sacerdotum prouincie id ipsi, qui defensionem ecclesiarum susceperint, habeant facultatem pro negotiis ecclesiarum, quoties necessitas flagitauerit, uel ad obsistendum obrepentibus, uel ad necessaria suggerenda ingredi iudicum secretaria.«



III.---De ministerio regis.

Quale ministerium regis sit, et ipse sui officii nomine prodit, et totius regni suscepta cura innotescit; nec magis ulla sententia animum regis ad bene  agendum subrigit quam diuersorum principum clementia proposita sub exemplis, quia et Constantini imperatoris mansuetudo laudatur inter dissidentes episcopos, et Marciani pura fides inter hereticos et orthodoxos. Sed de externis quid loquor, et loquendo immoror, cum ad dispensationem reipublice et utilitatem ecclesiarum tanta fuerit pietas ac prudentia Caroli, et filii eius Ludouici? Certe utrique pro tempore ac ratione nouerant parcere subiectis et debellare superbos. Unde ex libris, qui ex conciliis sui temporis effecti sunt cum subiectione episcoporum, quanta facile est reperiri, expressum libro II, cap. 1 , post aliqua: »Iustitia regis est, neminem iniuste per potentiam opprimere, sine acceptione personarum inter uirum et proximum suum  iudicare, aduenis et pupillis et uiduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et peierantes uiuere non sinere, ecclesias defensare, pauperes eleemosynis alere; iustos super regni negotia constituere, senes et sapientes et sobrios consiliarios habere, magorum et hariolorum pythonissarumque superstitionibus non intendere, iracundiam differre, patriam fortiter et iuste contra aduersarios defendere; per omnia in Dec uiuere, prosperitatibus non eleuare animum, cuncta aduersa patienter ferre, fidem catholicam in Deum habere, filios suos non sinere impie agere,  certis horis orationibus insistere, ante horas congruas non gustare cibum. ue enim terre, cuius rex est puer, et cuius principes mane comedunt . Hec regni prosperitatem in presenti faciunt, et regem ad celestia regna meliora perducunt.«



Iu.---De fidelitate regis.

Cum regis ministerium sit totius regni penitus negotia discutere, ne quid in eis lateat iniustitie, quomodo ad tanta poterit subsistere, nisi annuentibus episcopis et primoribus regni? Et cum Apostolus dicat: Deum timete, regem honorificate , qua ratione sui ministerii uices exercebit in contumacium perfidia, si ei primores regni auxilio et consilio non exhibeant debitum honorem cum  omni reuerentia? Ipse enim solus non sufficit ad omnia regni utilia. Idcirco partito in aliis onere, quos dignos credit honore, honorandus est et ipse sincera deuotione, ne quis ei contradicat quomodocunque, quia qui potestati resistit, Dei ordinationi resistit . Siquidem ut melius est non uouere quam post uotum non reddere, ita melius est electioni principis non subscribere quam post subscriptionem electum contemnere uel proscribere, quandoquidem in altero libertatis amor laudatur, in altero seruilis contumacia probo datur. Tres namque electiones generales nouimus, quarum una est regis uel imperatoris, altera pontificis, tertia abbatis. Et primam quidem facit concordia totius regni; secundam uero unanimitas ciuium et cleri; tertiam  sanius consilium cenobialis congregationis. Et unaqueque non pro secularis amicitie gratia uel pretio, sed ad suam professionem pro sapientia uel uite merito. Porro ordinatus rex ab omnibus subditis fidem sibi sacramento exigit, ne in aliquibus regni sui finibus discordia generari possit. Hinc habes scriptum in concilio Toletano Iu: »Post instituta quedam ecclesiastici ordinis uel decreta, que ad quorumdam pertinent disciplinam, postremo nobis cunctis sacerdotibus sententia est pro robore nostrorum regum et stabilitate gentis pontificale ultimum sibi Deo iudice ferre decretum. Multarum quippe gentium, ut fama est, tanta exstat perfidia animorum, ut fidem sacramento promissam regibus suis seruare contemnant, et ore simulent  iuramenti professionem, dum retinent mente perfidie impietatem Iurant regibus suis, et fidem quam pollicentur, preuaricant, nec metuunt uolumen illud iudicii Dei, per quod inducitur maledictio multaque penarum comminatio super eos qui iurant in nomine Domini mendaciter. Que igitur spes talibus populis contra hostes laborantibus erit? que fides ultra cum aliis gentibus in pace credenda? quod fedus non uiolandum? que in hostibus iurata sponsio permanebit, quando nec ipsis propriis regibus iuratam fidem conseruant? quis enim adeo furiosus est, qui caput suum manu propria desecet? Illi, ut notum est, immemores salutis sue, propria manu seipsos  interimunt, in semetipsos suosque reges proprias conuertendo uires. Et cum Dominus dicat: Nolite tangere christos meos ; et Dauid: Quis, inquit, extendet manum suam in Christum Domini, et innocens erit?  illis nec uitare metus est periurium, nec regibus suis inferre exitium. Hostibus quippe fides pacti datur, nec uiolatur, id est, si bello fides ualet, quanto magis in suis seruanda est? Sacrilegium quippe est, si uioletur a gentibus regum suorum promissa fides, quia non solum in eis fit pacti transgressio, sed et in Deum quidem, in cuius nomine pollicetur ipsa promissio.«



u.---De priuilegiis.

Romane et apostolice sedis auctoritas Christo  Domino propitiante refulget per uniuersalem totius orbis Ecclesiam. Nec mirum, cum eiusdem sedis pontifices beati Petri, qui princeps est totius Ecclesie, uideantur uices gerere. A Christianis quoque imperatoribus hanc eamdem obtinuerunt singularitatis excellentiam ut fundatis episcopalibus ecclesiis, uirorum seu sanctimonialium monasteriis, legem quam semel sub excommunicationis anathemate imposuissent, nunquam, nisi necessitas impediret, deinceps perderent. Unde ita habes scriptum in concilio Niceno, cap. 6. »Antiqua consuetudo seruetur per Aegyptum, Lybiam et Pentapolim, ita ut Alexandrinus episcopus horum omnium habeat potestatem, quia et urbis Rome episcopo parilis mos est. Similiter autem et apud Antiochiam ceterasque prouincias  suis priuilegia seruentur ecclesiis.«

Item, GREGORIUS IOANNI episcopo .

»Graue nimis et contra sacerdotale constat esse propositum, cuiusquam monasterii priuilegia olim indulta confundere, et ad irritum, que sunt pro quiete disposita, niti deducere. Questi itaque sunt nobis monachi tue dieceseos quia suo monasterio quedam contra ea, que a predecessoribus uestris permissa ac longa consuetudine seruata sunt, festinetis inducere et antiquam ordinationem quadam preiudicii nouitate turbare. Proinde de his fraternitatem uestram hortamur affatibus, ut, si ita est, ab eius se molestia sine aliqua excusatione contineat, et que ei sunt diutius custodita nullius occasionis  tentet usurpatione conuellere; sed cuncta illibate et sine ulla studeat refragatione seruare, et plus sibi in eodem monasterio quam predecessoribus suis licuit, nouerit non licere.« Item in legibus cap. 510. »Possessiones ad religiosas domos pertinentes nullam descriptionem agnoscant, nisi ad constructionem uiarum uel pontium edificationes, ita tamen, si habuerint possessiones intra territorium constitutas illius ciuitatis, in qua desideratur descriptio.  Habeant autem immunitatem, sortitis muneribus extraordinariis et lucratiuorum descriptione.«



uI.---De preceptis regalibus uel imperialibus.

Gloriosissimorum regum potentia stabile firmumque esse uoluit quidquid uerbo uel opere precipiendo constituit, maxime quod ad utilitatem Ecclesie suorum procerum suggestionibus ratum esse iudicauit. Quapropter qui preceptis regalibus contradicit, se regem non diligere nec timere ostendit, presertim cum priscorum uirorum fulcitur assertione, quam authenticam non ignorat esse. Nam Dominus dicit: Si quis diligit me, sermones meos seruabit . Qui ergo regem odit, odit preceptum illius; sermones etiam irreprehensibiles reprehendere querit. Sed unde hoc contingit, nisi  ex nimia mansuetudine regis? Omnia enim nimia nocent. Propterea denique iubemur habere simplicitatem columbinam ac serpentinam astutiam, ne ad utramque partem sit uehementior animus, qui nescit seruare modum plus equo anxius. Siquidem non de imperiali precepto, sed de indiculis epistolarum suarum hoc Carolus proposuit edictum in libro Iu capitul. suorum. »Si quis litteras nostras despexerit, id est tractatoriam, que propter missos recipiendos dirigitur, aut honores quos habet, amittat; aut in loco in quo predictos missos suscipere debuit, tandiu resideat et de suis rebus legationes illuc uenientes suscipiat, quo usque animo nostro satisfactum habeat: qui uero epistolam nostram quocunque modo, iussu nostro ad palatium ueniat et  ad uoluntatem nostram congruam stultitie sue castigationem accipiat. Et si homo liber, id est ministerialis comitis, hoc fecerit, honorem, qualemcunque habuerit, siue beneficium, amittat; et si seruus nudus, ad palum uapulet, et caput eius tondeatur.«



uII.---De differentia testamentorum et precariis.

Quoniam testamentorum alia fiunt dotis nomine, alia hereditatis donatione, alia de rebus ecclesie, quas abalienari est difficile, et dicuntur precarie: exceptis his, sunt precepta regalis, id est imperialis, iussionis auctoritate roborata, quibus consentiunt Romanorum pontificum priuilegia sub excommunicationis anathemate decreta. At uero precarie, que ex conuentione fiunt, et precibus obtinentur,  alie sub quotlibet personis censualiter retinentur usu fructuario, alie per commutationis emphyteosim, id est contractum: que fit eo modo, quo habetur in libro Conciliorum tertio  , cap. 22: »Precarie a nemine de rebus ecclesiasticis fieri presumantur, nisi quantum de qualitate conuenti [al., conuenienti] datur ex proprio, duplum accipiatur ex rebus ecclesie, in suo tantum qui dederit nomine, si res proprias et ecclesiasticas  usu fructuario tenere uoluerit. Si autem res proprias ad presens dimiserit, ex rebus ecclesiasticis fructuario usu in suo tantum quis nomine assumat, quia sic eas quemcunque tueatur oportet, ut alienarum dispensatorem, non propriarum largitorem. Et a nulla potestate quis cogatur facere precariam de rebus Deo et sanctis dicatis, cum ratio et usus obtineant neminem, qui non uult, contra utilitatem et rationem prestitum de proprio facere beneficium. Precepta autem regalia super precariis ecclesiasticis fieri, nec ratio sinit, nec auctoritas quolibet modo permittit, quoniam precepta in iure ecclesiastico firmare indignum iudicet necesse est maiestas regia, nisi ab ecclesiastico rectore petantur. Isdem autem custos ecclesie solertissime caueat  ne sui ordinis et ecclesiastice communionis forte immemor contra auctoritatem preceptum regium pro quacunque assentatione fieri petat. Qui et si fecerit, non audiatur; si autem et obtinuerit, regia discretione et episcopali iudicio idem rescindatur, et petitor iniustus pro principis iniusta suggestione digne corripiatur.«



uIII.---De eo quod necessitas excludit leges et canones.

Ecclesiastice regule, quas Greci canones uocant, a sanctis Patribus sunt inuente idcirco, ut absque ullo erroris anfractu per iustitie semitam gradiamur. Nec differt qua canonum institutione quis imbuatur ad competentem Christiane fidei professionem, dum tamen inoffenso uestigio uiam ueritatis  ingressus, per ducatum Euangelii non recedat a diuinis oraculis. Non enim omnis inuentio necessitatem comitatur, ut alio modo fieri impossibile sit quod aliquis utiliter inuenit. Sicut in concilio Africano plura tractat Osius Cordubensis ad placitum, que libenter suscipit Ecclesia pro uerissima institutione canonum. Unde considerandus est terrarum situs, qualitas temporum, infirmitas hominum, et alie necessitates rerum, que solent mutare regulas diuersarum prouinciarum. Potestate etiam multa mutata sunt pro communi utilitate ecclesiarum, que nemo reprehendit fidelium. Et quid mirum? cum nonnunquam inueniantur canones sibi contradicentes, et quod in altero concilio precipitur, in altero prohibetur nec enim id frustra factum existimant,  qui pro temporalis uite commodo nunquam cupiunt declinare a uirtute ad uitia, nec a ueritate ad mendacium. Nam in decretis pontificum eadem ratio existit, quorum tanta auctoritas est, ut sententie plurimorum unius Romani pontificis exspectent iudicium. Semper igitur in talibus preponderat utilitas et honestas, non illecebrosa, quam sancti uiri fugiunt, desideriorium uoluptas. Sed ne incassum talia dicere uideamur, exempla proponimus. Transmigratio episcoporum prohibita est in Nicena et Chalcedonensi synodo; necessitate uel utilitate concessa est in Antiocheno concilio. Et necessitate quidem, propter frigus scilicet quod eius debile corpus ferre non poterat, Siluanus ab Attico ex Philippopoleos  in Troiam mutatus est. Potestate quoque Romani pontificis Perigenes in Petris ordinatus est episcopus, nec [f. nec non] receptus inthronizatus in Corinthio, defuncto eius episcopo. Nec de his mirandum, cum odio habendam Christus docuit, quam Apostolus uxorem nos diligere precepit. Gregorius quoque ab aliis episcopis damnatos sue auctoritatis priuilegio pristinis gradibus reformabat, episcopos unibat, successores episcopis dabat . Salonitane ciuitatis episcopum, nomine Maximum, quia pecuniis ordinatus Simoniacam heresim incurrerat, Gregorius excommunicauit. Qui excommunicatus missas celebrauit; tamen post 7 annos penitentia ductum sue sed restituit, et pallio donauit, accepto sacramento de interdictis super  corpus sancti Apollinaris .



IX.---De differentia legis et consuetudinis.

Sicut rex a regendo dicitur, ita et lex a legendo. Quapropter legum promulgatio regum edictis extenditur, et unusquisque infra sui regni fines imperium Christianum pietate exsequitur. Cui consuetudo paret; que si publicis utilitatibus non impeditur ipsa pro lege succedit. Nam Cicero in rhetoricis harum similitudinem ac differentiam ita definitione pandere non supersedit  »Consuetudinis ius esse putatur id quod uoluntate omnium sine lege uetustas comprobarit.« Iura uero legitima ex legibus cognosci oportebit, et a uulgari intelligentia remotiora sunt; ad similitudinem uero aliquam, aut ad rem amplificandam sepe sunt inferenda.  Quocirca, si bene memini, lex et mos species sunt iuris. Nam lex est principum constitutio scripta; mos uero consuetudo uetustate probata, nec tamen scripta. An uetustas adeo sibi consensit in malo ut morum disciplinam nullus uellet aliquando? Sed hoc nusquam gentium didicimus, omnibus hominibus bonum nature etiam male agendo amantibus. Omnes igitur homines bonis legibus, aut bonis moribus utantur necesse est. Porro quosdam comperimus, qui nec bonis moribus per consuetudinem, nec ullis legibus se subditos arbitrentur; et qui sine lege uiuunt, sine lege peribunt.



X.---De eo quod sacerdotes mandatum ad gentem extraneam non mittant.

 Ex Toletano concilio Iu, cap. 30: »Confinitimi hostium sacerdotes, preter eos qui regia potestate licentiam acceperunt, quodlibet ad gentem extraneam mandatum occulte accipere uel dirigere non presumant. Qui autem deprehenditur atque conuincitur, denuntiatus principi apud concilium, magna animaduersione et condigna multabitur.«



XI.---De clericis electis ab edificatoribus uenerabilium locorum, uel heredibus eorum.

In legibus, cap. 456: »Si quis oratoriam domum edificauerit, et ipse uel heredes eius clericos in ipsa domo consecrare maluerint, sumptus administrantes eiusdem domus audiantur, si dignos nominauerint clericos; sin autem illi tales sint, ut diuinis canonibus  non comprobentur, ad episcopum pertinebit alios clericos idoneos eligere.«



XII.---De ordinatione uel degradatione presbyterorum.

Ex Hispalensi concilio II, cap. uI. »Ecclesie [al., comperimus Fragitanum Cordubensis Ecclesie] presbyterum a pontifice suo iniuste olim deiectum, et innocentem exsilio condemnatum. Quem rursus per subscriptionem nostram decreuimus, ut iuxta priscorum Patrum synodalem sententiam nullus uirorum sine concilii examinatione deiiciendum quemlibet presbyterum uel diaconum audeat. Nam multi sunt qui indiscussos potestate tyrannica, non auctoritate canonica, damnant; et sicut nonnullos gratie fauore sublimant, ita quosdam odio inuidiaque permoti humiliant, et ad leuem opinionis auram condemnant  quorum crimina non approbant. Episcopus enim sacerdotibus ac ministris solus honorem dare potest, auferre non potest. Si enim hi, qui in seculo a dominis suis honorem libertatis adepti sunt, in seruitutis nexum non reuoluuntur, nisi publice apud proceres tribunali foro fuerint accusati, quanto magis hi qui diuinis altaribus consecrati honore ecclesiastico decorantur? Qui profecto nec ab uno damnari, nec uno iudicante poterunt honoris sui priuilegiis exui, sed presentati synodali iudicio, quod canon de illis preceperit, definiri.«



XIII.---Ut nulla pecunia  data episcopi ordinentur.

Ex libro Legum  , cap. 430: »Ante omnia illud obseruari sancimus, ut nemo sub prestatione auri uel alterius rei episcopus consecretur. Quod si tale aliquid  admissum fuerit, seipsos et suas animas perdunt hi qui pecunias accipiunt uel prestant, et mediatores eorum secundum diuinas regulas et sacros canones condemnationi subiiciuntur. Eapropter hoc et qui dat, et qui accipit, et qui mediator factus est, sacerdotio uel clericatus honore remoueatur. Quod pro ea causa datum est, ecclesie uindicetur illi, cuius uoluit sacerdotium emere. Si autem laicus erit, qui pro hac causa aliquid accepit, uel mediator rei factus est, ea que data sunt in duplum ab eo exigantur, ab ecclesia uindicanda. Non solum autem ea que data sunt, uindicari precipimus; sed et omnem cautionem, et omnem aliam qualemcunque actionem cessare sancimus, ut ille qui promissionem accepit, non solum cautionem reddere, sed et aliud,  tantum quantum cautio continet, conueniat Ecclesie dare.«

Item ex concilio Chalcedonensi, cap. 11: »Si quis episcopus per pecuniam fecerit ordinationem, et sub pretio redegerit gratiam que non potest uendi, ordinaueritque per pecunias episcopum, aut presbyterum, aut diaconum, uel quemlibet ex his qui connumerantur in clero, aut promouerit per pecunias dispensatorem, uel quemquam qui subiectus est regule,  pro suo turpissimo lucri commodo, is qui hoc attentasse probatus fuerit, proprii gradus periculo subiacebit; et qui ordinatus est, nichil ex hac ordinatione uel promotione, que est per negotiationem facta, proficiat; sed sit alienus a dignitate uel sollicitudine, quam pecuniis quesiuit. Si quis uero mediator tam turpibus et nefandis datis, uel acceptis exstiterit, siquidem clericus fuerit, proprio gradu decidat; si uero laicus aut monachus, anathematizetur.«



XIu.---De electione abbatis.

In Legibus, cap. 480: »Restat ut de monachis dicamus. Igitur sancimus, ut abbas siue archimandrita in singulis monasteriis preponatur, non secundum gradum monachorum, sed quem cuncti  monachi, uel melioris opinionis constituti elegerint, propositis sanctis euangeliis, dicentes quod non propter amicitiam uel gratiam, sed scientes eum fidei recte et uite caste, et administratione dignum et potentem ad monachorum disciplinam et omnem monasterii statum utiliter custodire, eum elegerint. Et si sic electus fuerit, modis omnibus confirmetur ab episcopo, cui monasterium subiectum est. Que autem de monasteriis monachorum diximus, eadem teneant et in monasteriis et archisteriis mulierum.«



Xu.---De abbatis ordinatione, et de accessu episcopi ad monasterium.

GREGORIUS MARINIANO episcopo Rauenne :

»Quam sit necessarium monasteriorum quieti prospicere  et de eorum perpetua securitate tractare, ante actum uos officium, quod in regimine monasterii exhibuistis, informat. Et ideo quia monasterium beatorum Ioannis et Stephani, quod in Clasitana ciuitate est constitutum, cui communis filius Claudius abbas preesse dignoscitur, multa a decessoribus uestris preiudicia atque grauamina pertulisse cognouimus, oportet ut fraternitatis uestre prouisio eorum de futura quiete salubri ordinatione disponat, quatenus conuersantes illic in Dei seruitio, ipsius quoque gratia suffragante, mente libera perseuerent. Sed ne ex ea que magis emendanda est, consuetudine quisquam illic quolibet tempore quidquam molestie presumat inferre, necesse est ut hec que inferius enumeranda curauimus, ita fraternitatis uestre studio debeant  custodiri, ut ex eis non possit ulterius inferende inquietudinis occasio reperiri. Nullus igitur ultra audeat de redditibus, rebus, uel chartis dicti monasterii, uel de loco aliquo, qui ad eum pertinet, quocunque modo, qualibet excusatione minuere, nec immissiones dolosas aliquas facere, sed si qua forte causa inter Rauennatem ecclesiam et prefatum monasterium euenerit, et pacifice non potuerit ordinari, apud electos a partibus timentes Deum, sine uoluntaria  dilatione mediis sacrosanctis Euangeliis finiatur. Defuncto uero abbate, non extraneus, nisi de eadem congregatione, quem sibi propria uoluntate congregatio elegerit, et qui electus fuerit, sine dolo uel uenalitate aliqua ordinetur. Neque uenienti abbati quecunque persona qualibet occasione in suo monasterio opponatur, nisi forte exstantibus criminibus , que sacri canones punire monstrantur. Pariter autem custodiendum est ut inuito eiusdem monasterii abbate ad ordinanda alia monasteria, aut ad ordines sacros uel ad clericatus officium tolli exinde monachi non debeant, sed si abundantes fuerint, qui ad celebrandas Deo laudes, uel utilitates monasteriorum complendas suffecerint, abbas cum deuotione de his qui supersunt, offerat,  quos dignos eorum putauerit. Quod si sufficienter habens dare noluerit, tunc Rauennas episcopus ad ordinanda alia monasteria de his qui supersunt, tollat; ad ecclesiasticum tamen officium nullus exinde producatur, nisi quem abbas loci admonitus propria uoluntate obtulerit. Quisquis autem ex predicto monasterio ad ecclesiasticum ordinem peruenerit, ulterius illic nec potestatem aliquam, nec licentiam habeat habitandi. Obseruandum est quoque ut descriptio rerum aut chartarum eiusdem monasterii ab ecclesiasticis fieri non debeat, si quando res exigit, sed abbas loci cum abbatibus aliis rerum inuentarium faciat. Quoties autem pro utilitate sui monasterii ad pontificem Romanum abbas uenire uel transmittere forte uoluerit, ei modis omnibus liceat.  Preterea cum episcoporum aduentus desideranter a monasteriis debeat exspectari, quia tamen hospitandi occasione predictum monasterium temporibus decessoris uestri nobis fuisse nuntiatum est pregrauatum: oportet, ut hoc sanctitas uestra decenter debeat temperare, ut uisitandi exhortandique gratia ad monasterium, quoties placuerit, ab eiusdem ciuitatis antistite accedatur, sed sic caritatis officium illic episcopus impleat, ut grauamen aliquod monasterium non incurrat. uestram uero fraternitatem predictus abbas non metuit ad monasterium frequenter accedere, sed etiam desiderabiliter concupiscit, sciens quod per uos substantia monasterii omnino grauari non possit.«

Et rursus eidem in alia epistola post aliqua . »Hortamur ut, omni mora omnique excusatione submota, ita monasteria Rauenne a uestro uestrorumque clericorum studeatis grauamine  releuare, quatenus nullam deinceps in eis clerici uel hi qui in sacro ordine sunt constituti, ob aliud habeant, nisi orandi tantummodo causa, accedendi licentiam, aut si forte ad peragenda sacra missarum fuerint inuitati mysteria. Sed ne uel pro cuiuslibet monachi aut abbatis promotione onus aliquod fortasse sustineant, studendum uobis est ut, si quispiam abbatum aut monachorum ex quocunque monasterio ad clericatus officium uel ordinem sacrum accesserit, non illic aliquam  habeat ulterius potestatem, ne monasteria huius occasionis uelamine ea que prohibemus sustinere onera compellantur. Hec itaque omnia uigilanti cura emendare iam secundo commonita sanctitas uestra non differat.«

 Item Gregorius Ioanni episcopo de Urbeuetere . Agapitus abbas monasterii sancti Georgii insinuauit nobis plurima se a uestra sanctitate grauamina sustinere, et non solum in his que necessitatis tempore aliquod monasterio possint ferre subsidium, uerum etiam in eodem monasterio missas prohibeatis celebrari, sepeliri etiam mortuos interdicas. Quod si ita est, a tali uos hortamur inhumanitate suspendi, et sepeliri ibidem mortuos, uel celebrari missas nulla ulterius habita contradictione permittas, ne denuo querelam de his que dicta sunt predictus uir uenerabilis deponere compellatur.



XuI.---De eo quod abbas sacerdos esse debet.

Eugenius papa  cap. 27 : »Abbates per monasteria tales ordinentur, qui sibi subiectos bene regere possint; sacerdotalem quoque sint honorem adepti.«



XuII.---De accusato abbate quid sit agendum.

GREGORIUS LUPO abbati  : »Quoniam multe occasiones in deceptionem religiosarum personarum a prauis illic, ut dicitur, hominibus exquiruntur, presbyterum predicte Ecclesie nullo modo priuandum deponendumque censemus, nisi causa specialiter criminis exegerit. Unde necesse est, ut si qua contra eum huiusmodi querela surrexit, non solum episcopus ciuitatis causam examinet, sed adhibitis sibi cepiscopis subtili hoc inuestigatione perquirat quatenus cunctis concorditer iudicantibus iudicio canonice districtionis  censura aut reum ferire, aut innocentem possit absoluere.«



XuIII.---De monachis et sanctimonialibus, ut regulariter uiuant.


 »Monasteria tam uirorum quam puellarum, que contempserint secundum ordinem regulariter uiuere, ab episcopo in cuius parochia esse uidentur emendentur. Quod si non potuerit episcopus emendare, metropolitano innotescat. Quod si nec ipse emendare poterit, ad synodum publicam exinde ueniant; et si publicam synodum contempserint, aut honorem suum perdant, aut excommunicentur ab omnibus episcopis; et talis in loco eius in ipsa synodo constituatur uoluntate domini regis, uel consensu seruorum Dei, qui regulariter ipsam congregationem regat.«



XIX.---De abbate ad regem pertinente.

 Ex concilio uerni palatii . »In alia synodo nobis perdonastis, ut illa monasteria, ubi monachi uel monache uiuunt regulariter, eis res dimitterentur, unde uiuere possent. Exinde si regalis esset locus, ad dominum regem fecisset rationes abbas uel abbatissa; si episcopalis, ad illum episcopum.«



XX.---De rectore Floriacensi.

In concilio Tullensi  , cap. 12: »Tandem postulauit generalis synodus se ad terram usque prosternens ante Carolum gloriosum regem et Radulfum Bituricum archiepiscopum, obsecrans et adiurans per crucem et sanguinem Christi, ut priuilegium monasterii sancti Benedicti, quod annuente prefato rege firmauerat, quodque idem Radulfus  subscripserat, ratum et inconuulsum seruare studerent. Quod si abbas negligens, et sacris regulis non conueniens per directos missos inuentus fuerit, ab eadem paternitate remoueatur, et alius qui dignus repertus fuerit, substituatur, et priuilegii auctoritas in eodem monasterio quacunque occasione non destituatur.«



XXI.---De sacerdotio monachi.

GREGORIUS LUCIO [al., Lucido] episcopo .

»Filius noster Ioannes abbas presbyterum sibi in monasterio suo ex congregatione eadem petiit ordinandum. Ideoque fraternitatem uestram presenti auctoritate duximus adhortandam, quatenus uirum, quem uobis de congregatione sua ad ordinationem  obtulerit consecrandum, sicut est consuetudo, queque sunt discutienda, subtiliter perquiratis; et si nichil in eo repertum fuerit quod ei possit obuiare,  canonice, sicut mos est, consecretur. Nihil autem aliud ei priuilegii concedentes, nisi ut in congregatione sua, quoties opportunum fuerit, sacra missarum debeat tantummodo celebrare mysteria.«

Et sanctus Benedictus in regula sua, cap. 62: »Ordinatus autem caueat elationem aut superbiam, nec quidquam presumat, nisi quod ab abbate suo ei precipitur, sciens se multo magis discipline regulari subditum,« etc.



XXII.---De monachis non seruantibus propositum.

In Legib. cap. 490: »Si quis monasterium suum reliquerit, aut ad aliud monasterium transierit, res eius priori monasterio, in quo ante intrauerat, competant.«

Item, cap. 16: »Si quis in monasterio se collocauerit,  et postquam uestem religiosam uestitus est, e monasterio recesserit, omnia bona ipsius que in monasterium introduxit, ad ipsum monasterium pertineant.« Idem est ex alia constitutione: »Etsi non introduxit. Omnes enim res cum eius domino monasterii sunt.«

Item, cap. 18: »Si quis introierit in monasterium, et post religiosam uestem recesserit, uel militauerit, uel simpliciter laicus factus fuerit, spolietur cingulo militari, et uita libera non potiatur, sed officio presidis prouincie seruire cogatur. Substantia autem eius in monasterio maneat.«

Item exempla Siricii pape ad Himerium episcopum Terraconensem, cap. 6: »Preterea monachorum quosdam atque monacharum siue monialium abiecto  proposito sanctitatis in tantam protestaris demersos esse lasciuiam, ut prius clanculo, uelut sub monasteriorum pretextu illicita, ac sacrilega se contagione miscuerint; postea uero in abruptum conscientie desperatione perducti, de illicitis complexibus libere filios procrearint, quod et publice leges, et ecclesiastica iura condemnant. Has igitur impudicas detestabilesque personas a monasteriorum cetu ecclesiarumque conuentibus eliminandas esse mandamus, quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoquere, ut eis uel ad mortem saltem solius misericordie intuitu per communionis gratiam possit indulgentia subuenire.«



XXIII.---De clericis qui monachi uolunt fieri, et de insolentia episcoporum  in monachos.


Cap. 52 [l., 50] ex Toletano concilio Iu. »Clerici qui monachorum propositum  appetunt, quia  meliorem uitam sequi cupiunt, liberos eos ab episcopo in monasteriis largiri oportet ingressus, nec interdici propositum eorum qui ad contemplationis desiderium transire nituntur.«

Item cap. 51: »Nuntiatum est presenti concilio quod monachi episcopali imperio seruili operi mancipentur, et iura monasteriorum contra statuta canonum illicita presumptione usurpentur, ita ut pene omnis ex cenobio [t., pene ex cenobio possessio fiat], atque illustris portio Christi ad ignominiam seruitutemque perueniat. Quapropter monemus eos qui ecclesiis presunt, ut ultra talia non presumant, sed hoc tantum sibi in monasteriis uindicent sacerdotes quod precipiunt canones, id est, monachos ad conuersationem sanctam premonere,  abbates ad aliqua [al., abbates, aliaque] officia instituere, atque extra regulam facta corrigere. Quod si aliquid in monachos canonibus interdictum presumpserint, aut usurpare quidpiam de monasterii rebus tentauerint; non deerit ab illis sententia excommunicationis, qui se deinceps nequaquam sustulerint ab illicitis.«



XXIu.---De clericis qui propter uanitatem efficiuntur monachi.

Ex concilio Cesaraugustano cap. 6 : »Si quis de clericis propter luxum uanitatemque presumptam de officio sponte discesserit, ac se, uelut obseruatorem legis, monachum uideri maluerit esse quam clericum, ita de ecclesia repellendum, ut, nisi rogando et obsecrando plurimis  temporibus satisfecerit, non recipiatur. Ab uniuersis episcopis dictum est: Ita fiat.«



XXu.---De possessionibus ecclesie.

Ex alio Toletano concilio cap. 4: »Si quis sane clericorum agellos uel uineolas in terris ecclesie sibi fecisse probatur sustentande uite causa, usque ad diem obitus sui possideat. Post suum uero de hac uita discessum, iuxta priorum canonum institutiones ius suum ecclesie restituat, nec testamentario ac successorio iure cuiquam heredum proheredumque relinquat, nisi forsitan cui episcopus pro seruitiis hac prestatione ecclesie largiri uoluerit.«

GREGORIUS IOANNI EPISCOPO 

 »Questi sunt monachi tue dieceseos te quedam de monasterio sub xenii quasi specie abstulisse. Et ideo necesse est ut, si quid indecenter recolis accepisse, sine dilatione restituas, ne auaritie te grauiter culpa redarguat, quem largum erga monasteria sacerdotalis magis debuerat munificentia demonstrare. Questi quoque sunt monachi abbatem suum terram tibi donationis concessisse sub pretextu fabricande ecclesie. Et ideo, preter id quod circumdant  parietes ecclesie, uolumus ut in iura monasterii sine aliqua difficultate reuertatur, quia nec mundanarum legum nec sacrorum canonum statuta permittunt res monasterii de iure eius quolibet titulo segregari. Quapropter donationem eiusdem terre, que contra rationem facta est, sine aliqua restitue contradictionem.«

Item in Legibus cap. 404: »Si quis mala fide res alienas possidens uendiderit eas, uel donauerit, uel alio modo alienauerit, is autem qui se dominum earum putat, sciens hoc, testatione denuntiauerit ei qui res cepit intra decennium inter presentes, uel inter absentes intra uicennium; res firmiter apud emptorem, uel qui donationem excepit, uel alio modo alienationes nactus est, permaneant. Quod si,  ignorante domino, mala fide possessor alienauerit, non aliter hoc preiudicet domino nisi triginta annorum spatium transactum sit, quamuis is qui emit uel alio modo alienationes nactus est, bone fidei possessor fuerit.«



XXuI.---De monacho, uel sanctimoniali in ius uocata.

Ex constitutione 2, cap. 74 : »Si quis cum monachis uel sanctimonialibus habeat litigium, non audeat eos ad ciuilem iudicem accusare uel trahere, in archisterio uel monasterio constitutos; sed magis adeat ciuitatis episcopum. Ille enim estimabit utrum representari principalis persona debeat, an per defensorem, egumenum uel apocrisiarium defendi cum omni scilicet honestate, ita ut episcopus legibus  et canonibus consentaneam sententiam proferat.« De temeratoribus, cap. 4: »Si quis hanc constitutionem uiolauerit, in magistratu quidem positus 10 librarum auri pena multabitur; exsecutor autem litium constitutus, in decanicis ecclesiarum recludatur competentes penas luiturus; et postea non concedatur officium exsecutoris habere.«



XXuII.---De his que a fidelibus in basilicis offeruntur.

Ex concilio Aureliacensi cap. 11 : »De his que parochiis in terris, uineis, mancipiis atque peculiis quicunque fideles obtulerint, antiquorum canonum statuta seruentur, et omnia in episcopi potestate consistant. De his tamen que in altario accesserint, tertia fideliter episcopis  deferatur.«



XXuIII.---De episcopis inuasoribus pretermissa synodo.

Ex concilio Carthaginis, cap. 66 : »Placuit ut episcopi quascunque ecclesias uel plebes, quas ad suam cathedram existimant pertinere, non ita repetierint ut causas suas episcopis iudicantibus agant, sed alio retinente irruerint, siue  uolentibus, siue nolentibus plebibus, cause sue detrimentum patiantur. Et quicunque iam hoc fecerint, si nondum est inter episcopos finita contentio, sed adhuc contendunt, ille inde discedat, quem constiterit pretermissis iudicibus ecclesiasticis inuasisse. Nec sibi quisquam blandiatur, si a primate, ut retineat, litteras postularit [al., impetrarit]. Sed siue habeat litteras, siue non habeat, conueniat eum qui tenet et eius litteras accipiat, ut appareat pacifice tenuisse ecclesiam ad se pertinentem. Si autem ille aliquam questionem retulerit, per episcopos iudices causa finiatur, siue quos eis primates dederint, siue quos ipsi uicinos cum consulto primatus elegerint [al., ex consensu delegerint].«



XXIX.---De tricennali prescriptione.

 Ex concilio Chalcedonensi cap. 17: »Singularum ecclesiarum rusticas parochias, uel in possessionibus manere debere inconcussas illis episcopis qui eas retinere noscuntur, et maxime si per tricennium eas absque ui obtinentes sub dispensatione rexerunt. Quod si intra tricennium facta fuerit de his uel fiat altercatio, licere eis qui se lesos asserunt, ad sanctam synodum prouincie certare. Quod si quis a metropolitano leditur, apud primatem dieceseos aut apud Constantinopolitanam sedem iudicetur, sicut superius dictum est. Si qua uero ciuitas potestate imperiali nouata est, aut si protinus innouetur, ciuiles dispositiones et publicas ecclesiasticarum parochiarum quoque ordinationes subsequantur.«



XXX.---De dote ecclesiarum.


Ex concilio Toletano III, cap. 19: »Multi, contra canonum constituta, sic ecclesias quas edificauerint postulant consecrari, ut dotem eius ecclesie censeant ad episcopi ordinationem non pertinere. Quod factum et in preteritum displicet, et in futurum prohibetur; sed omnia, secundum constitutionem antiquam, ad episcopi ordinationem et potestatem pertineant.«



XXXI.---De episcopo. Quid debeat habere de ecclesia.

Ex concil., quo supra, cap. 2 : »Placuit ut nullus episcoporum suas dieceses perambulans, preter honorem cathedre sue, id est duos solidos, aliquid aliud per ecclesias tollat, neque tertiam partem ex quacunque oblatione populi  in ecclesiis parochialibus requirat; sed illa tertia pars pro luminaribus ecclesie uel recuperatione seruetur, et singulis annis episcopo exinde ratio fiat. Nam si tertiam partem illam episcopus tollat, lumen et sarta tecta abstulit ecclesie. Similiter et ut parochiales clerici seruili more in aliquibus operibus episcopis seruire non cogantur. Quia scriptum est: Neque ui dominantes in clero .«



XXXII.---De rebus ecclesie, et de proximis fundatorum eius.

Ex concilii Toletani IX, cap. 1: »Omnis itaque rei ecclesiastice quantitas, sicut remedium uenie tribuit conferenti, ita damnum rite preparat fraudatori.  Et ideo nullus sacerdotum uel ministrorum ex rebus ecclesie, que in quibuscunque locis a fidelibus largiuntur, aliquid auferat, uel iuri suo aut cathedre proprie utilitati conuertat. Deuotio enim uniuscuiusque, sicut gratanter uotum contulit Domino, ita definiuit quod plenitudo uotorum conseruaretur in loco; in quo, uelut si collata tenentur, manet gratia offerentis; ita, si frustrantur, imminet pernicies defraudantis. uerum ut rei huius potior soliditas habeatur, condignis filiis uel nepotibus honestioribusque propinquis eius qui construxit uel ditauit ecclesiam licitum sit hanc bone intentionis habere solertiam, ut, si sacerdotem uel ministrum aliquid ex collatis rebus prouiderint defraudare, aut commonitionis honesta conuentione compescant,  aut talia episcopo uel iudici corrigenda denuntient. Quod si talia episcopus agere tentet, metropolitano eius hec insinuare procurent. Si autem metropolitanus talia gerat, regis hec auditibus intimare non differant. Ipsis tamen heredibus in eisdem rebus non liceat quasi iuris proprii potestatem preferre, non rapinam, non fraudem ingerere, non uiolentiam quamcunque presumere, sed solum in eo salutarem sollicitudinem adhibere, quod in nullam noxam operationis attingat, aut uel in multam, uel in aliquam partem salutaris merces assumat. Si quis autem deinceps hec monita temerare uoluerit, et male rapta cum confusione restituat et excommunicationis annue sustinebit sententiam.«

Item, cap. 2 : »Cum sepe sit solitum  etiam illa que non debentur, prece supplicationis et ui quodammodo extorquere doloris, quanto magis sine obstaculo non cedi debent exquisita simul et ordine iuris et dolore compassionis? Quia ergo fieri plerumque cognoscitur, ut ecclesie parochiales uel sacra monasteria ita, quorumdam episcoporum uel insolentia uel incuria, horrendam incidant in ruinam, ut grauior exoriatur edificantibus meror quam in struentibus [al., construendo] gaudii exstiterat labor: unde [al., ideo] pia compassione decernimus ut, quandiu earumdem fundatores ecclesiarum in hac uita superstites exstiterint, pro eisdem locis curam permittantur habere sollicitam, et sollicitudinem ferre precipuam, atque rectores precipuos uel idoneos in eisdem basilicis iidem ipsi offerant  episcopis ordinandos.«

In Legibus, cap. 456: »Si quis oratoriam domum edificauerit, et ipse uel heredes eius clericos in ipsa domo consecrare maluerint, sumptus administrantes eiusdem domus, audiantur, si dignos nominauerint clericos. Sin autem illi tales sint ut diuinis canonibus non comprobentur, ad episcopum pertinebit alios clericos idoneos eligere.«



XXXIII.---De prouisione suffragii episcoporum.

Cap. 37 : »Quicunque episcopi suffragio cuiuslibet aliquid ecclesiastice utilitatis prouiderint, et pro eo quodcunque modicum in remuneratione promiserint, promissi solutionem eos exsoluere oportebit, ita ut id ad concilium comprouinciale  deductum eorum conniuentia confirmetur, quia, sicut apostolus Paulus ait, mercedem suam accipient .«



XXXIu.---De indigentia eorum qui res suas contulerunt ecclesie.

Cap. 38. : »Prebendum est a sacerdotibus uite solatium indigentibus, et maxime his quibus restituenda uicissitudo est. Quicunque ergo fidelium de facultatibus suis ecclesie aliquid deuotione propria contulerint, si forte ipsi aut filii eorum redacti fuerint ad inopiam, de eadem ecclesia suffragium uite pro temporis usu percipiant. Si enim clericis uel monachis, seu peregrinis aut quibuslibet necessitatem patientibus, pro solo religionis intuitu, in usum res ecclesiastice largiuntur; quanto magis  his consulendum est quibus retributio iusta debetur?«



XXXu.---De auaritia sacerdotum.

Cap. 33 : »Auaritia radix cunctorum est malorum: cuius sitis etiam sacerdotum mentes obtinet. Multi enim fidelium in amorem Christi et martyrum in parochiis episcoporum basilicas construunt, oblationesque conscribunt; sacerdotes autem auferunt, et in usus suos conuertunt. Inde est quod cultores sacrorum deficiunt, dum stipendia sua perdunt. Inde labentium edificia basilicarum non reparantur, quia auaritia sacerdotali omnia auferuntur. Pro qua re constitutum est a presenti concilio, episcopos ita dieceses suas regere ut nichil ex earum iure presumant auferre, sed, iuxta priorum auctoritatem  conciliorum, tam de oblationibus quam de tributis ac fructibus tertiam consequantur. Quod si amplius ab eis presumptum exstiterit, per concilium restauretur, appellantibus aut ipsis conditoribus, aut certe propinquis eorum, si iam illi a seculo decesserunt. Nouerint tamen conditores basilicarum, in rebus quas eidem ecclesie conferunt nullam potestatem habere, sed, iuxta canonum instituta, sicut ecclesiam, ita et dotem eius ad ordinationem episcopi pertinere.«

GREGORIUS LEONI episcopo .

»uolumus ut quidquid ecclesie tue ex redditu uel quolibet alio titulo fortassis accesserit, quartam exinde portionem sine diminutione aliqua debeas  segregare, atque eam secundum Dei timorem presbyteris, diaconibus ac clero, ut tibi uisum fuerit, discrete diuidere, et unicuique, ut meritum laboris exegerit.«

Quod quatuor fieri debeant portiones de rebus  ecclesie, Gelasius in decretalibus, cap. 27: »Quatuor autem, inquit, tam de reditu quam de oblatione fidelium, prout cuiuslibet facultas ecclesie permittit, sicut dudum est rationabiliter decretum, conuenit fieri portiones: quarum sit una pontificis; altera clericorum; tertia pauperum; quarta fabricis applicanda ecclesie.«

SIMPLICIUS episcopus FLORENTINO, EQUITIO et SEuERO episcopis : »De reditibus ecclesiarum uel oblationibus fidelium quid deceat, nescienti nichil licere permittat; sed sola et ex his quanta portio remittatur, due ecclesiasticis fabricis et erogationi peregrinorum et pauperum profuture a Bonagro presbytero sub periculo sui ordinis ministrentur. Ultima inter se clericis  pro singulorum meritis diuidatur.«



XXXuI.---De iniuste excommunicatis.

Ex concilio Africano, cap. 100  : »Quandiu excommunicato communicauerit suus episcopus, eidem episcopo ab aliis non communicetur episcopis, ut magis caueat episcopus ne dicat in quemquam quod aliis documentis conuincere non potest.«

Item ex concilio Colonie, cap. 56  : »Ut nemo episcoporum quemlibet sine certa et manifesta peccati causa communione priuet ecclesiastica. Anathema autem sine consensu archiepiscopi et episcoporum prelata etiam euangelica admonitione nulli imponat, nisi unde canonica doceat auctoritas, quia anathema eterne mortis est damnatio, et nonnisi pro mortali debet imponi crimine, et illi qui  aliter non potuerit corrigi.«

Item in Legibus, cap. 441: »Nemo episcopus, nemo presbyter excommunicet aliquem, antequam causa probetur propter quam ecclesiastici canones hoc fieri iubent. Si quis autem aduersus eum excommunicauerit aliquem, ille quidem qui excommunicatus est, maioris sacerdotis auctoritate ad gratiam sancte communionis redeat; is autem qui non legitime excommunicauit, in tantum abstineat a sacra communione tempus, quantum maiori sacerdoti uisum fuerit, ut id quod iniuste fecit, ipse iuste patiatur.«



XXXuII.---De ecclesiis et earum presbyteris.

Ex concilio Tolet. III, cap. 20: »Multorum querela hanc constitutionem exegit, qua cognouimus episcopos  per parochias suas non sacerdotaliter, sed crudeliter deseuire; et, dum scriptum sit: Forma estote gregis, neque ui quasi dominantes in clero , exactiones diecesi sue uel damna infligant. Ideoque censemus, excepto quod ueterum  constitutiones a parochiis habere iubent episcopos, ut illis alia, que huc usque presumpta sunt, denegentur. Hoc est, neque in angariis presbyteros aut diaconos, neque in aliquibus fatigent indictionibus, ne uideantur in Ecclesia Dei exactores potius quam Dei pontifices nominari. Hi uero clerici, tam locales quam diecesani, qui se ab episcopo grauari cognouerint, querelas suas ad metropolitanum deferre non differant: qui metropolitanus non moretur eiusmodi presumptiones cercere.«

Eugenius papa, cap. 21 : »Monasterium uel oratorium constructum canonice, a dominio constructoris [eo] inuito non auferatur; liceatque illi presbytero cui uoluerit, cum consensu sui  episcopi, ne malus sit, commendare, ita ut ad placitum episcopi sacerdos obedienter recurrat.«

Item, cap. 24: »Episcopi in propriis suis ecclesiis presbyteros ordinent. Quod si quilibet alius homo in sua basilica infra trium mensium spatium, ab episcopo monitus, presbyterum non miserit, episcopus principi suggerat ut hoc emendet.«

Item, cap. 25: »Si destructe ecclesie de propriis rebus reedificari non potuerint, a populo plebis auxilientur.«

Item, cap. 26: »Nullus episcopus a nullo sibi subiecto clerico donationes ultra statuta Patrum exigat, nec angariat.«



XXXuIII.---De eo quod episcopus habeat tertiam partem ecclesie, et potest dare cui uoluerit.


Cap. uI : »Opportune duximus decernendum, ut episcopus tertiam, quam de rebus ecclesie sanctione Patrum debitam sibi nouit, aut ipsi ecclesie cuius res esse patebit, aut alteri ecclesie, cui elegit, conferre decreuerit; ut licitum maneat et irreuocabile robur cuius sententia ferat.«

Item ex Toletano concil. III, cap. 3: »Nulli episcoporum liceat res alienare ecclesie, quoniam et antiquioribus canonibus hoc prohibetur. Si quid uero, quod utilitatem non grauet ecclesie, pro suffragio monachorum uel ecclesiarum ad suam parochiam pertinentium dederint, firmum maneat; peregrinorum uero uel clericorum et egenorum  necessitati saluo iure ecclesie prestare permittuntur pro tempore que potuerint.«



XXXIX.---De sanctitate uite clericorum.

Siricius papa in epistola cap. 7 : »Plurimos sacerdotes Christi atque leuitas post longa consecrationis sue tempora, tam de coniugibus propriis quam etiam de turpi coitu sobolem didicimus procreasse, et crimen suum hac prescriptione defendere quia in ueteri Testamento sacerdotibus ac ministris generandi facultas legitur attributa. Sed illi per successionem generis eligebantur de sola tribu Leui, quibus Deus dicit: Sancti estote, quia ego sanctus sum . Unde et procul a suis domibus anno uicis sue in templo  habitare iussi sunt, ne cum uxoribus possint carnale exercere commercium. Nos uero omnes sacerdotes atque leuite insolubili lege constringimur ut, a die ordinationis nostre, sobrietati ac pudicitie et corda nostra mancipemus et corpora, dummodo per omnia Deo nostro in hisque quotidie offerimus sacrificiis placeamus. Qui ergo ignorantia lapsos se esse deflent, his hac conditione misericordiam dicimus non negandam, ut, sine ullo honoris augmento, in hoc quo detecti sunt, quandiu uixerint, officio perseuerent, si tamen post hec continentes se studuerint exhibere. Qui uero, exemplo ueteris sacerdotii, quasi licito coniugio utuntur, nouerint se ab omni ecclesiastico honore, quo indigni usi sunt, apostolice sedis auctoritate deiectos, nec unquam posse  diuina attrectare mysteria deinceps ulla nostra indulgentia, siue sit episcopus, siue presbyter, siue diaconus.«



XL.---De filiis presbyterorum, uel episcoporum, uel diaconorum.

Ex conc. Tolet. IX, cap. 10: »Quicunque uero clericorum ab episcopo usque ad subdiaconum deinceps uel ex ancille, uel ex ingenue detestando connubio, in honore constituti filios procrearint, illi quidem ex quibus geniti probantur, canonica censura damnentur; proles autem alienata [al., tali nata] pollutione non solum parentum hereditatem nunquam accipiet, sed etiam in seruitutem eius ecclesie, de cuius sacerdotis uel ministri ignominia  nati sunt, iure perenni permanebunt. Filii autem sacerdotum qui ante sacerdotium nati sunt, spectacula secularia non exhibeant, sed nec spectent, licet hoc Christianis omnibus interdictum sit; et ubi blasphemie sunt non accedant, sicut habes in concilio Carthaginensi, cap. 15.«



XLI.---De rebus ecclesie dispensandis.

Ex concilio Orientalium episcoporum, cap. 14, de presumptione episcopi in rebus ecclesie: »Si quis episcopus, nulla ecclesiastice rationis necessitate compulsus, in suo clero, aut ubi forte non est presbyter, de rebus ecclesiasticis aliquid presumpserit uendere, res ipsas ecclesie proprie restaurare cogatur, et in iudicio episcoporum deiiciatur inauditus, et tanquam furti aut latrocinii  reus a suo honore priuetur.«

Item. cap. 16: »Episcopus habeat potestatem in rebus ecclesie, ut dispenset necessitatem patientibus cum omni reuerentia et timore Dei; participare eum oportet que necessaria sunt, si tamen ipse aut qui cum eo sunt fratres indiguerint aliquid, aut necessitatem ullo modo patiantur, secundum sanctum Apostolum dicentem: Habentes uictum et tegumentum, his contenti sumus . Si autem res ecclesiasticas episcopus in suas uoluntates usurpare uoluerit, et lucra ecclesie et fructus agrorum non cum presbyterorum uel diaconorum consilio intaminauerit, aut fratribus uel filiis uel quibuscunque propinquis suis dederit potestatem, ut per eos res  ledantur latenter, hunc oportet obnoxium esse concilio. Similiter presbyteros et diaconos, si eadem faciant, corripi oportet.«



XLII.---Ut nullus eligat sibi episcopum successorem.

Ex concil. Antioch. cap. 25 : »Episcopo non licere pro se alterum successorem sibi constituere, licet ad exitum uite perueniat. Quod si tale aliquid factum fuerit, irritum esse huiusmodi constitutum. Seruetur autem ius ecclesiasticum id continens, oportere non aliter fieri, nisi cum synodo et iudicio episcoporum, qui post obitum quiescentis potestatem habent eum qui dignus exstiterit, promouere.«

Item, GREGORIUS ANATOLIO Constantinopolitano  subdiacono .

»Nusquam canones precipiunt ut pro egritudine  episcopo succedatur. Et omnino iniustum est ut, si molestia corporis irruit, honore suo priuetur egrotus, atque ideo hoc per nos fieri nullatenus potest, ne peccatum anima mea ex eius depositione ueniat. Sed suggerendum est ut, si is qui est in regimine egrotat, dispensator illi talis requiratur qui possit eius curam omnem agere, et locum eius in regimine ecclesie, ipso non deposito, ac in custodia ciuitatis implere; ut neque Deus omnipotens offendatur, neque ciuitas inueniatur esse neglecta. Si uero isdem reuerentissimus Ioannes fortasse pro molestia sua petierit ut ab episcopatus honore debeat uacare; eo petitionem scripto dante concedendum  est. Aliter autem nos id facere pro omnipotentis Dei timore omnimodo non ualemus. Quod si hoc petere noluerit; quod piissimo imperatori complacet, quidquid iubet facere, in eius est potestate. Sicut nouit, ipse prouideat, nos tantummodo in depositione non faciat permisceri. Quod uero ipse imperator fecerit, si canonicum est, sequimur; si uero canonicum non est, in quantum sine peccato nostro possumus, portamus.«



XLIII.---De communione.

AUGUSTINUS in ecclesiasticis Regulis  cap. 23 : »Quotidie Eucaristie communionem percipere, nec laudo, nec uitupero. Omnibus tamen diebus Dominicis communicandum hortor, si tamen mens in affectu peccandi non sit.  Nam habentem adhuc uoluntatem peccandi grauari magis dico Eucaristie perceptione, quam purgari. Et ideo, quamuis quis peccato mordeatur, peccandi de cetero non habeat uoluntatem, et communicaturus satisfaciat lacrymis et orationibus. Hec cum fecerit, confidens de Domini miseratione, qui peccata pie confessioni donare consueuit, accedat ad  Eucaristiam intrepidus et securus. Sed hoc de illo dico, quem capitalia peccata non grauant. Nam quem mortalia post baptismum commissa premunt, hortor primum publica penitentia satisfacere, et ita sacerdotis iudicio reconciliatum communioni sociari, si uult non ad iudicium uel condemnationem Eucaristiam percipere. Sed et secreta satisfactione solui mortalia crimina non negamus, sed mutato prius seculari habitu, ut religionis studio per uite correctionem, et iugem, imo perpetuum luctum, miserante Deo, ueniam consequatur, ita duntaxat ut contraria pro his que penitet, non [al., deest non] agat, et Eucaristiam omnibus Dominicis supplex usque ad mortem percipiat.«

Gregorius :  »Sancte communionis mysterium mulier percipere menstruo tempore non debet prohiberi. Si autem ex ueneratione magna non presumit percipere, laudanda est. Sed si perceperit, non iudicanda. Bonarum quippe mentium est ibi aliquo modo culpas suas agnoscere ubi culpa non est, quia sepe sine culpa agitur quod uenit ex culpa. Unde etiam cum esurimus, sine culpa comedimus, quibus ex culpa primi hominis actum est ut esuriamus. Menstrua enim consuetudo mulieribus non aliqua culpa est, uidelicet que naturaliter accidit; sed tamen quod natura ipsa uitiata est, ut etiam sine uoluntatis studio uideatur esse polluta, ex culpa uenit uitium, in quo seipsam, qualis per iudicium facta sit humana natura, cognoscit, ut homo, qui culpam sponte perpetrauit,  reatum culpe portet inuitus. Atque ideo femine seipsas considerent, et si in menstrua consuetudine ad sacramentum Dominici corporis et sanguinis accedere non presumant, de sua recta consideratione laudande sunt; dum uero ad percipiendum ex religiose uite consuetudine eiusdem mysterii amore rapiuntur, reprimende  non sunt.«

Et infra. »uigilanti uero mente pensandum est quod in monte Sina Dominus locuturus populo, prius eumdem populum abstinere a mulieribus precepit. Et si illic ubi Dominus per creaturam subditam hominibus loquebatur, tanta prouisione est munditia corporis requisita, ut qui uerba Dei reciperent,  mulieribus misti non essent, quanto magis mulieres, que corpus omnipotentis Dei accipiunt, custodire in se munditiam carnis debent, ne ipsa inestimabilis mysterii magnitudine grauentur? Hinc etiam ad Dauid de pueris suis per sacerdotum dicitur ut, si a mulieribus mundi essent, panes propositionis acciperent; quos omnino non acciperent, nisi eos Dauid mundos esse fateretur. Tunc autem  uir post admistionem coniugis, si aqua lotus fuerit, etiam sacre communionis mysterium ualet accipere, cum ei, iuxta prefinitam sententiam, etiam ecclesiam licuerit introire.« Item de pollutione somnii . »Hunc quidem Testamentum ueteris legis pollutum dicit, et, nisi lotum aqua, usque ad uesperam intrare ecclesiam non concedit. Quod tamen aliter populus spiritualis intelligens, sub eodem intellectu accipit: quia quasi per somnium illuditur qui, tentatus immunditia, uanis imaginibus in cogitatione inquinatur. Sed lauandus est aqua, ut culpas cogitationis lacrymis abluat, et, nisi prius ignis tentationis recedat, reum se quasi ad uesperam recognoscat. Sed est in eadem illusione ualde necessaria discretio, quam subtiliter pensare debeas, ex qua  re accidat menti dormientis. Aliquando enim ex crapula, aliquando ex nature superfluitate uel infirmitate, aliquando ex cogitatione contingit. Et quidem cum ex nature superfluitate uel infirmitate euenerit, omnino hec illusio non est timenda, quia hanc animus nesciens pertulisse magis dolendus est quam fecisse. Cum uero appetitus gule ultra modum in sumendis alimentis rapitur, atque idcirco humorum receptácula grauantur, habet exinde animus aliquem reatum, non tamen usque ad prohibitionem percipiendi sancti mysterii, uel missarum solemnia celebrandi, cum fortasse aut festus dies exigit, aut exhiberi mysterium, pro eo quod sacerdos alius in loco deest, ipsa necessitas compellit. Nam si adsunt alii qui implere ministerium ualeant, illusio per crapulam  facta a perceptione sacri mysterii prohibere non debet, sed ab immolatione sacri mysterii abstinere, ut arbitror, humiliter debet, si tamen dormientis mentem turpis imaginatio non concusserit. Nam sunt quibus ita plerumque illusio nascitur, ut eorum animus etiam in somno corporis positus turpi imaginatione non fedetur. Qua in re unum ibi ostenditur, quod ipsa mens rea non sit tunc, sed suo iudicio libera, cum se, etsi dormienti corpore, nichil  meminit uidisse, tamen in uigiliis corporis meminit in ingluuiem cecidisse. Sin uero ex turpi cogitatione uigilantis oritur illusio dormientis, patet animo reatus suus. uidet enim a qua radice inquinatio illa processerit, qui quod cogitauit sciens, hoc pertulit nesciens.

Quando monachi et alii penitentes communicare debent, manifestat sanctus Eucherius  : »Detur penitentia seculari, cuius adhuc ceruix sub iugo dependet seculi, et huic pro immanitate peccati siue delicti terminetur tempus, qui adhuc tempori seruit. Ceterum abrenuntians seculo et eius militie, spondensque se cunctis diebus seruiturum Deo; cur penitentiam moretur, quilibet effectus uelut onager sectatur eremi uastitatem? sicut ait Iob:  Quis dimisit onagrum liberum in deserto? a leone fortiter caueat, et arentibus herbis poculo exiguo alatur in eremo . Erigat in era caput, et sic flagrantem nimium sitis ardorem sancti Spiritus aura restringuat, ne, dum ualde desiderat amena uirentia, nimiis deliciis prepeditus periculum salutis incurrat. Igitur abrenuntianti penitentia publica non est necessaria, quia conuersus ingemuit, et cum Deo eterno pactum iniit. Ex illo igitur die non memorantur eius delicta que gessit in seculo, ex quo facturum iustitiam de reliquo promiserit Deo. Ergo chirographum, de quo se monachus debitum ex tota fide promiserit implere, etsi fidelis factus peccauit in seculo, post abrenuntiationem suam iterum factam, Dominicum corpus non dubitet accipere, nec  occasione humilitatis nimie prolongetur a corpore eius et sanguine, cui se iunxit, ut unum corpus efficeret. Communicare ergo non desinat, qui peccare quieuit: tantum, ne de reliquo peccet. Nam sicut ignis ille uisibilis duas in se quasdam efficacias habet, id est comburere fragilia et illuminare tenebrosa, ita ignitum illud Dominicum corpus, quando cum metu et reuerentia grandi fuerit sumptum, corporis quidem delicta consumit, anime uero sensum  illuminat. Et idcirco communicare frequentius debet. Si uero fuerit, sicut scriptum est, lepra in pelle, immunda erit, id est peccatum in monacho, quia pellem esse monachum Scriptura significat, mortificantem membra sua super terram. Cinis ossibus adhesit, caroque immutatur propter oleum, et ieiunio infirmatur, et genua uelut fenum arescunt. Ergo si in hac pelle uisa fuerit lepra, immunda erit, et nisi fuerit hyacinthina, aut rubra pura, ad ornatum tabernaculi non erit apta.«

He sunt sanctorum Patrum sententie, discretionis plene, quibus monentur uiri ac femine quando uel quales debent accedere ad communionem Eucaristie. Peccatorum enim quibus abstinere iubemur ab Eucaristia, alia nos trahunt nature uitio  etiam inuitos, alia uoluntarios. Nam inuitus lege peccati ducebatur, qui ingemiscens querebatur: uideo utique aliam legem in membris meis, repugnantem legi mentis mee, et captiuantem me in lege peccati, que est in membris meis . Unde Gregorius, discretionis et eloquentie singulariter magnificus, indulgendo infirmitati humane, accessum ecclesie et communionem Eucaristie talibus tribuens, dolentem consolatur, quia aliquando inuitus et uir polluitur nocturno somnio, et mulier suo menstruo. Cuius auctoritate discimus quod solus sibi conscius in peccati opere, solus sibi erit iudex, etiam post confessionem, in percipienda corporis et sanguinis Christi communione. Qui uero peccati lege uoluntarius rapitur, hunc peccatorum recordatio  non tantum contristat quantum delectat: quia ex consensu peccare deliberat. Ac idcirco, sicut Augustinus dicit: »Communione Eucaristie magis credendum est grauari quam purgari,« quandoquidem totus in affectu peccandi consistit. Omne enim peccatum quodcunque fecerit homo, extra corpus est; qui autem fornicatur, in corpus suum peccat . Sciendum itaque est de eo qui uel in se uel in alterum peccat libenter, quod a communione arceri debet, ne uideamur margaritas nostras ante porcos ponere, esse participes et perditionis aliene. At tamen Christi exemplum occurrit, qui Iude proditori intinctum panem porrexit, de quo scriptum est quia post buccellam introiuit in eum Satanas . Sed ille, ut secretorum non ignarus,  ad ostensionem perditi discipuli, panem porrexit; nos uero, peccatorum nostrorum conscii, non ad ostensionem, sed ob commemorationem Christi, Eucaristiam prebeamus fratri. Unde Augustinus : »Quid miraris, si datus est Iude panis Christi, per quem manciparetur diabolo, cum uideas e contrario datum Paulo angelum diaboli, per quem perficeretur in Christo? Ita et malo bonum obfuit, et bono malum profuit. Scriptum est: Quicunque manducauerit panem, aut biberit calicem Domini indigne, reus erit corporis et sanguinis Domini . Hic igitur si corripitur qui non diiudicat, hoc est non discernit a ceteris cibis Dominicum corpus, quomodo damnatur qui ad eius  mensam, fingens se amicum, accedit inimicus? Si reprehensione tangitur negligentia conuiuantis, qua pena percutitur uenditor inuitantis? Quid autem erat panis traditori datus, nisi demonstratio, cuius gratie fuisset ingratus? Intrauit ergo post hunc panem Satanas in Domini traditorem, ut sibi iam traditum plenius possideret, in quem prius intrauerat ut deciperet.«



XLIu.---Qualiter sacerdotum accusatores examinandi sint, uel si scriptis inter partes sententia recitata est.

GREGORIUS IOANNI defensori, inter cetera :

»Quia igitur Stephanus episcopus in odio suo quedam ficta, et de falsis se capitulis queritur accusatum, neque aliquid ordinabiliter factum, sed iniuste  se asserit condemnatum, diligenter querendum est primum, si iudicium ordinabiliter est habitum, aut si alii accusatores et alii testes fuerint. Deinde causarum qualitas est examinanda, si digna exsilio uel depositione fuit, aut si eo presente iureiurando contra eum testimonium dictum est, seu scriptis actum est, uel si ipse licentiam respondendi et defendendi se habuit. Sed et de personis accusantium et testificantium subtiliter querendum est cuius conditionis cuiusue opinionis, aut ne inopes sint, aut ne forte aliquas contra episcopum inimicitias habuissent, et utrum testimonium ex auditu dixerint, aut certe specialiter se scire testati sint, uel si scriptis iudicatum est, et partibus presentibus sententia recitata est. Quod si forte hec solemniter acta non sunt, neque causa  probata est que exsilio uel depositione digna sit, in ecclesiam suam modis omnibus reuocetur; hi uero qui eum contra Dei timorem et statuta canonum condemnauerunt, excommunicati in monasterium ad agendam penitentiam in sex mensibus sunt mittendi, ita sane ut, si cui eorum mortis contigerit imminere discrimen, uiatici benedictio non negetur. Ipse autem qui eo uiuente locum eius temerarie ambiit, priuatus sacerdotio, ab omni ministerio ecclesiastico repellatur, atque eidem dilectissimo fratri et cepiscopo nostro tradatur, ut eum ecclesiastico iudicio aut ipse ad nos transmittat, aut apud se in custodiam habeat. Episcopi uero qui eum ordinare presumpserunt, uel peruerse ordinationi ipsius prebuere consensum; communione priuati in sex  mensibus ad agendam penitentiam in monasterio deputentur. Si autem episcopi in preiudicio condemnationis uel depositionis memorati Stephani se metu iudicis consensisse, ac talia fecisse non sua sponte professi fuerint, tempus eis abbreuiandum est, et modus penitentie temperandus.«

Item, de quodam episcopo in crimine accusato, et utrum noceat si sit extorta confessio.

GREGORIUS CONSTANTIO Mediolanensi :

»Relectis epistolis quas ad nos per Marianum latorem presentium transmisistis, gratam nobis sollicitudinem uestram fuisse rescripsimus, quod ea que ad uos de fratre et cepiscopo nostro Pompeio,  qui adhuc ita nominandus est, peruenerint, dissimulare minime pertulistis. Sed si qualis fuit in requisitione cura, talis fuisset in discussione subtilitas, nichil ex eo quod de eo dictum est, fuisset ambiguum; sed utrum uerum, an esset compositum, patuisset, quia iam contra ipsum dudum in Sicilia apud reuerende memorie fratrem nostrum Maximianum talis questio, ut cognouimus, mota est. Sed quia causa ipsius subtili omnino inuestigatione quesita est, inuentus est innocens, qui fuerat accusatus in crimine. Nunc igitur, quoniam illa que contra eum dicta sunt, non sub illa que decuit districtione quesita sunt; et gesta que exinde apud fraternitatem uestram confecta sunt, neque ad condemnationem, neque ad absolutionem eius probantur  posse sufficere: non leuis res agitur, ut incaute uel in transcursu debeat definiri. Nam graue est satis et indecens, ut in re dubia certa dicatur sententia. Et hec quidem gesta esse poterant ad definiendum idonea, si accusati ea confessio sequeretur: si tamen eamdem confessionem subtilitas examinationis ex occultis eliceret, et non afflictio uehemens extorqueret; que frequenter hoc agit ut noxios se fateri cogantur etiam innoxii. Nam postquam prefatus episcopus, ut dicitur, cruciari custodia cremarique fame se asserit, scire debetis, si ita est, utrum noceat si sic fuerit extorta confessio. Nunquid quando sententiam tales cause suscipiunt, et ad sedem apostolicam appellatur, nonne et persona que iudicatur, presens est; et  districtissime atque ab omni latere ueritas queritur, ut tunc si debeat manere sententia, decernatur? Necnon et si predictus episcopus ad sedem apostolicam appellare uoluerit, causa ipsius interius et cum omni diligentia est perscrutanda. Et ideo postquam et persona absens est, et gesta que ad nos transmisisti, nobis, sicut prefati sumus, idonee satisfacere non uidentur, temere aliquid de episcopi persona decernere non debemus, nec possumus, ne  reprehensibiles inueniamur in nostris, quibus aliorum iure competit retractare sententias.«

Item, de episcopo quem redarguit, quod non utiles uiros in causam suam miserit, et quod sacramento prestito in gratiam rediit.

 GREGORIUS MAXIMO episcopo Salonitano : »Alia quidem scripta ad fraternitatem tuam antea feceramus, sed et tempore quo homines tuos, quos ad nos misisti, relaxare uoluimus, scripsisse te quibusdam nostris comperio, quod ueteranum presbyterum, atque Optatum defensorem tunc minime in causa transmiseritis; et idcirco ea que cum ipsis acta sunt, non debere subsistere. Sed Thomas, ecclesie tue defensor, non hoc uerbum a te dictum perhibuit. Ex qua re iam nec presentium portitoribus iudicamus esse credendum, ne de ipsis quoque post hos similiter diceretur. Quia ergo hec nos ualde fecit ambigere et cautos esse debere premonuit, si causam uultis dicere instructam de cetero,  personam cum mandato legaliter facto tua ac presbyterorum seu diaconorum et testium subscriptionibus roborato, gestisque ex more indito transmittite, ut quidquid pro re actum fuerit, possit iure subsistere. Nam nos non solum tibi, sed etiam omnibus, quod iustum legitimumque fuerit, parati sumus, Deo iuuante, per omnia custodire, tantum ut tu, quod lege precipitur, facere non omittas.«

Item, GREGORIUS CASTORIO notario et chartulario Rauenne : »Quantum credi tibi a nobis, et necessarias uides causas iniungi, tanto te magis strenuum debes et sollicitum exhibere. Proinde si Maximus Salonitanus prestito sacramento firmauerit se simoniaca heresi non teneri; atque de aliis ante corpus sancti Apollinaris,  tantummodo requisitus, innoxium se responderit; et de inobedientia sua penitentiam, sicut deputauimus, egerit: uolumus ut, ad consolandum eum, epistolam quam ad eum scripsimus, ubi ei et gratiam nostram et communionem nos redidisse signauimus, experientia tua dare debeat; quia sicut in contumacia persistentibus seueros esse nos conuenit, sic iterum humiliatis et penitentibus negare locum uenie non debemus.«

Quidam episcopus per sacramentum purgauit se crimine ante corpus beati Petri. GREGORIUS ad IUSTINIANUM [al., IUSTINUM] : »Proprium hoc habet antiqui hostis inuidia, ut quos in prauorum perpetratione Deo sibi resistente decipere non ualet, opiniones eorum falsa ad presens simulando  dilaceret. Quoniam igitur quedam, contra sacerdotale propositum, de Leone fratre et cepiscopo nostro sinister rumor asperserat, utrum uera essent districta diutius fecimus inquisitione perquirere; et nullam in eo, de his que dicta fuerant, culpam inuenimus. Sed ne quid uideretur omissum, quod nostro potuisset cordi dubium remanere, ad beati Petri sacratissimum corpus fecimus sacramenta prebere. Quibus prestitis magna sumus exsultatione gauisi, quod huiusmodi experimento innocentia eius euidenter enituit. Pro qua re gloria uestra predictum uirum cum omni caritate suscipiat, ac reuerentiam ei, qualem sacerdoti decet, exhibeat: nec quedam cordi remaneat de his, que purgata sunt, dubietas; sed ita suprascripto uos episcopo deuotissime  oportet adherere in omnibus, ut congrue decenterque Deum in eius persona uideamini, cuius minister est, honorare.«



XLu.---De episcopis in iudicium testimonii causa euocatis.

Ex constitutione cap. 9: »Nullus episcopus cogatur ad iudicium uenire dicendi testimonii causa, sed iudex ad episcopum mittat ministros suos, ut, propositis sanctis Euangelis, quod scit episcopus dicat, secundum hoc quod sacerdotibus honestum est.«



XLuI.---De accusatis episcopis.

Cap. 10: »Nullus episcopus neque pro ciuili, neque pro criminali causa apud quemuis iudicem. siue  ciuilem siue militarem, perducatur uel exhibeatur, nisi imperialis iussio processerit. Magistratus enim qui hoc iubere ausus fuerit, amissione cinguli et XX librarum auri condemnatione plectatur, ut iste XX libre ecclesie addicantur cuius episcopus produci uel exhiberi iussus est. Litis autem exsecutor post cinguli amissionem tormentis subiiciatur, et in exsilium mittatur.«



XLuII.---De his qui contra episcopum habent causam.

Cap. 37: »Si clericus uel si quis alius contra episcopum propter qualemcunque causam audiri maluerit, prius metropolitanus eorum secundum sanctas regulas et nostras leges discernat; et si quis iudicatis contradixerit, ad patriarcham illius regionis  res referatur, et ille secundum canones et legem finem ei prebeat. Si contra metropolitanum adire quispiam uelit, regionis illius patriarcha discernat negotium. Quicunque episcopus apud quemuis iudicem accusatur, omnino nullam fideiussionem neque promissionem pro litigio facere compellatur, sic tamen ut operam det intensiones et causas actoris dissoluere.«



XLuIII.---De testimoniis clericorum.

Cap. 33. »Presbyter et diaconus in causa pecuniaria si falsum testimonium dixerint, in tormentis non subiiciantur, sed per tres annos separentur a diuino ministerio, et monasterio tradantur. Pro criminalibus causis si falsum testimonium dixerint, clericatus honore nudati legitimis penis subiiciantur.  Ceteri autem in minore gradu clerici, pro quocunque falso testimonio, ordine ecclesiastico nudati, legitimis cercitionibus subiiciantur. Si quis contra clericum, uel monachum, uel diaconissam, uel monasterium, uel archisterium habeat aliquam actionem, adeat prius religiosissimum episcopum, cui eorum unusquisque subiectus est: ille autem rem in ipsos decernat. Quod si unus ex litigatoribus contradixerit iudicatis, et ex imperiali uel iudiciali iussione episcopus uideat, ad imperatorem uel iudicem qui iussit, referatur. Si de iudicio ecclesiastico idem canonica causa emerserit, non magistratus, sed religiosus episcopus secundum sacros canones imponat negotio finem.«



XLIX.---Quantum prosit frequens oblatio sacrificii.

 Gregorius in homilia 37 Euangeliorum: »Pensate, fratres, quam benignum sit, quod is qui aduentu suo ualet opprimere, tardat uenire. Mittamus ad hunc legationem notram flendo, tribuendo, sacras hostias offerendo. Singulariter namque ad absolutionem nostram, oblata cum lacrymis et benignitate mentis, sacri altaris hostia suffragatur, quia is qui in se surgens a mortuis iam non moritur, adhuc per hanc in suo mysterio pro nobis iterum patitur. Nam quoties ei hostiam sue passionis offerimus, toties nobis ad absolutionem nostram passionem illius reparamus.«  Cuius rei exemplum idem doctor subintulit, cum de quodam in captiuitate uincto, quoties solueretur, expressit. Eius, inquit, uxor, putans eum esse mortuum, singulis hebdomadibus pro eo offerebat sacrificium; et, ut ipse domum reuersus postmodum agnouit, toties soluebatur quoties pro ipso salutaris hostia offerebatur.«



L.---De militantibus.

Augustinus, de uerbis Domini, homilia 19: »Militare non est delictum, sed proptor predam militare, peccatum est. Nec rempublicam gerere criminosum est; sed ideo agere rempublicam ut rem familiarem potius augeas, uidetur esse damnabile. Propterea autem prouidentia quadam militantibus sunt stipendia constituta, ne, dum sumptus queritur, preda  grassetur. Illud autem quale est, [si] cum ob errorem aliquem a senioribus arguuntur, et imputatur alicui de illis cur ebrius fuerit, cur res alienas peruaserit, cedem cur turbulentus admiserit, statim respondeat: Quid habebant facere homo secularis et miles? Nunquid monachum sum professus aut clericum? Quasi omnis qui clericus non est aut monachus, possit ei licere quod non licet.«



LI.---De stipendiis militum.

»Dicitur secundum Euangelium: Interrogauerunt Ioannem et milites: Quid faciemus et nos? ait illis Ioannes: Neminem concutiatis, neque calumniam faciatis, sed contenti estote stipendiis uestris . Hic iam cognoscere se debet qui militat. Non enim tantum de his militantibus Scriptura  loquitur, qui armata militia detinentur, sed quisquis militie sue cingulo utitur, dignitatis sue miles ascribitur. Atque hec sententia potest dici, uerbi gratia, militibus, protectoribus, cunctisque rectoribus. Quicunque enim stipendia sibi publice decreta consequitur, si amplius querit, tanquam calumniator et concussor Ioannis sententia condemnatur. Usque adeo autem hoc insoleuit malum, ut iam quasi ex consuetudine uendantur leges, corrumpantur iura, sententia ipsa uenalis sit, et nulla iam causa possit esse sine causa.«



LII.---De militantibus clericis, et eorum stipendiis.

»Hec sententia, que ad milites loquitur, potest etiam ad clericos retorqueri, quia, etiamsi non militare uideantur seculo, tamen Deo militant, sicut  ait Apostolus: Nemo militans Deo implicat se negotiis secularibus . uidemur, inquam, non militare, remissis ac fluentibus tunicis: sed habemus militie nostre cingulum, quo castimonie interiora constringamus. De quo cingulo Dominus ait: Sint lumbi uestri precincti, et lucerne ardentes in manibus uestris . Nam et catholicus clericus hac sententia retinetur. Si enim non contentus stipendiis fuerit que de altario Domino iubente consequitur, sed exercet mercimonium  , intercessiones ad Dominum uendit, uiduarum munera  libenter amplectitur, hic negotiator magis potest uideri quam clericus. Nec dicere possumus: Nemo nos inuasores arguit uiolentie, nullus accusat. Quasi non interdum maiorem predam uiduis blandimenta  alliciant quam tormenta. Nec interest apud Dominum utrum ui an circumuentione quis res alienas occupet, dummodo quoquo pacto teneat alienum.«





uITA SANCTI EADMUNDI REGIS ANGLORUM ET MARTYRIS AUCTORE SANCTO ABBONE ABBATE FLORIACENSI.




PRAEFATIO AUCTORIS AD DUNSTANUM ARCHIEPISCOPUM CANTUARIENSEM.

 Domino sancte metropolitane Dorobernensium Ecclesie archiepiscopo DUNSTANO, uere moribus et etate maturo, ABBO Floriacensis monachus leuita, etsi indignus. A Christo Domino irriguum superius et irriguum inferius.

Postquam, a te, uenerabilis Pater, digressus sum cum multa alacritate cordis, et ad monasterium, quod nosti, festinus redii, ceperunt me obnixe ii cum quibus fraterna caritate detentus hospitando hactenus degi, pulsare manu sancti Desiderii, ut mirabilium patratoris Eadmundi regis et martyris passionem litteris digererem, asserentes id posteris profuturum, tibi gratum, ac mee paruitatis apud Anglorum Ecclesias non inutile monumentum. Audierant enim quod iam pluribus  ignoratam, a nemine scriptam, tua sanctitas ex antiquitatis memoria collectam, historialiter me presente retulisset domino Rosensis Ecclesie episcopo, et abbati monasterii quod dicitur Mealmesbyry, ac aliis circum assistentibus, sicut tuus mos est, fratribus quos pabulo diuini uerbi Latina et patria lingua pascere non desinis. Quibus fatebaris oculos suffusus lacrymis quod eam iunior didicisses a quodam sene decrepito, qui eam simpliciter et plene fide referebat gloriosissimo regi Ethelstano, iureiurando asserens quod eadem die fuisset armiger beati uiri, qua pro Christo martyr occubuit.

Cuius assertioni quia in tantum fidem accommodasti, ut promptuario memorie uerba ex integro reconderes, que postmodum iunioribus mellito ore  oructares; ceperunt fratres instantius mee pusillitati  incumbere, ut eorum feruenti desiderio satisfacerem, ac pro uirium facultate tantorum operum seriem perire non sinerem. Quorum petitioni cum pro sui reuerentia nollem contradicere; posthabitis aliquantulum secularium litterarum studiis, quasi ad interiorem anime philosophiam me contuli, dum eius, qui uere philosophatus est in throno regni, uirtutes scribere proposui: maxime tamen eas que post eius obitum seculi inaudite facte sunt: quibus nemo crederet, nisi eas tue assertiones irrefragabilis auctoritas roborasset. Siquidem tu, cui nix capitis credi compellit, quando referebas de ea, que nunc est, incorruptione regis, quidam diligentius requisiuit utrum hec ita esse possent. Cuius questionis ambiguum uolens purgare, tu uaste peritie  sacrarium pro [reserans] exemplo adiecisti, quod multo magis audientium attonita corda concussit, quia sanctus Domini Cuthbertus, incomparabilis confessor et episcopus, non solum adhuc exspectat diem prime resurrectionis incorrupto corpore  , sed etiam perfusus quodam blando tepore. Quod ego admirans pro argumento habui, quo tandem ad sancti regis gesta elucubranda certior accessi, fidens de eius et tuis incomparabilibus meritis, cui primitias mei laboris consecrans, suppliciter obsecro ut uel una die uertas mihi tuum otium in honestum negotium, resecando hinc superflua, supplendo hiantia, quoniam ex ore tuo, preter seriem ultimi miraculi, omnia ueracem secutus uerax digessi, exhortans omnes ad mortem tanti martyris. uale  Pater in Christo.



INCIPIT uITA.


 I. Asciti aliquando in Britanniam precario munere in perniciosum auxilium tres Germanie populi, hoc  est, Saxones, Iuti et Angli, primum Britonibus interdiu fuere presidii . Qui cum  sepius bello lacessiti, se et suos defensarent fortiter; illi uero ignauie operam dantes, quasi proletarii ad solam uoluptatem domi residerent, fisi de inuicta fortitudine stipendiariorum militum quos sibi conduxerant, ipsos miseros indigenas domo patriaque pellere deliberant, pactumque est: et exclusis Britonibus statuunt inter se diuidere uictores alienigene insulam, bonis omnibus fecundissimam; indignum iudicantes eam ignauorum dominio detineri, que ad defensionem suam idoneis posset prebere sufficientem alimoniam et optimis uiris. Qua occasione inducti, orientalem ipsius insule partem, que usque hodie lingua Anglorum Eastengle uocatur, sortito nomine Saxones sunt adepti, Iutis et Anglis ad alia tendentibus, in quibus  sue sortis funiculo potirentur, ne esset cum sodalibus ullum de possessione litigium, quibus suppeteret amplitudo terre ad regnandi emolumentum. Unde contigit ut, per regiones et prouincias diuisa, primum ducibus, deinde regibus sufficeret una eademque Britannia.

II. At predicta orientalis pars, cum aliis, tum eo nobilis habetur quod aquis pene undique alluitur: quoniam a subsolano et Euro cingitur Oceano; ab Aquilone uero, immensarum paludum uligine; que exorientes propter equalitatem terre a meditullio ferme totius Britannie, per centum et eo amplius millia, cum maximis fluminibus descendunt in mare. Ab ea autem parte qua sol uergitur in occasum, ipsa prouincia relique insule est continua,  et ob id peruia; sed ne crebra irruptione hostium incursetur, aggere ad instar altioris muri fossa humo premunitur. Interius ubere  glebe satis admodum leta, hortorum nemorumque amenitate gratissima, ferarum uenatione insignis, pascuis pecorum et iumentorum non mediocriter fertilis. De piscosis fluminibus reticemus, cum hinc eam, ut dictum est, lingua maris allambit, inde, paludibus dilatatis, stagnorum ad duo uel tria millia spatiosorum innumerabilis multitudo preterfluit. Que paludes prebent pluribus monachorum gregibus optatos solitarie conuersationis sinus, quibus inclusi non indigeant solitudine eremi, ex quibus sunt sancti monachorum patris Benedicti celibes cenobite, in loco celebri hac tempestate.

 III. Sed ut ad propositum reuertamur, huic prouincie tam feroci [rex fuit], ex antiquorum saxonum nobili prosapia oriundus, a primeuo sue etatis tempore cultor ueracissimus fidei Christiane. Qui atauis regibus editus, cum bonis polleret moribus, omnium comprouincialium unanimi fauore non tantum eligitur ex generis successione, quantum rapitur, ut eis preesset sceptrigera potestate. Nam erat ei species digna imperio, quam serenissimi cordis iugiter uenustabat tranquilla deuotio. Erat omnibus blando eloquio affabilis, humilitatis gratia preclarus, et inter suos ceuos mirabili mansuetudine residebat dominus absque ullo fastu superbie. Iamque uir sanctus preferebat in uultu, quod postea manifestatum  est diuino nutu; quoniam puer toto conamine uirtutis arripuit gradum, quem diuina pietas presciebat martyrio finiendum.

Iu. Nactus uero culmen regiminis, quante fuerit in subiectos benignitatis, quante in peruersos distinctionis; non est nostre facultatis euoluere, qui eius minima, quo conueniret sermone, non possumus expedire. Si quidem ita columbine simplicitatis mansuetudine temperauit serpentine calliditatis astutiam, ut nec antiqui hostis deciperetur simulatione fraudulenta, nec malignorum hominum reciperet contra iustitiam sententias, rem quam nesciebat, diligentissime inuestigans, gradiensque uia regia, nec declinabat ad dexteram, extollendo se de meritis, nec ad sinistram, succumbendo uitiis humane  fragilitatis. Erat quoque egentibus dapsilis liberaliter, pupillis et uiduis clementissimus pater, semper habens pre oculis dictum illud Sapientis: »Principem te constituerunt? noli extolli, sed esto in illis quasi unus ex illis .« Cumque tam conspicuus in Christo et Ecclesia emineret bonorum actuum ornamentis, eius patientiam, sicut et sancti Iob, aggressus est experiri inimicus humani generis: qui eo bonis plus inuidet, quo apparitu  bone uoluntatis caret.

u. Quocirca unum ex suis membris ei aduersarium immisit, qui, omnibus que habuerat undique sublatis, ad impatientiam, si posset, erumpere cogeret, ut, desperans, Deo in faciem benediceret. Fuit autem idem aduersarius, Inguar uocabulo dictus:  qui cum altero Hubba  nomine, eiusdem peruersitatis homine, nisi diuina impediretur miseratione, conatus est in exterminium adducere totius fines Britannie. Nec mirum, cum uenerint indurati frigore sue malitie ab illo terre uertice, quo sedem suam posuit qui per elationem Altissimo similis esse concupiuit. Denique constat, iuxta prophete uaticinium, quod ab Aquilone uenit omne malum, sicut plus equo didicere perperam passi aduersos iactus cadentis tessere, quo aquilonalium gentium experti sunt seuitiam; quas certum est adeo crudeles esse naturali ferocitate, ut nesciant malis hominum mitescere: quando quidem quidam ex eis populi uescuntur humanis carnibus, qui ex facto Greca appellatione Anthropophagi uocantur.  Talesque nationes abundant plurime infra Scythiam prope Hyperboreos montes, que antichristum, ut legimus, secuture sunt ante omnes gentes, ut absque ulla miseratione pascantur hominum cruciatibus, qui characterem bestie noluerint circumferre in frontibus. Unde iam inquietando Christicolas, pacem cum eis habere nequeunt: maxime Dani, Occidentis regionibus nimium uicini, quoniam circa eas piraticam exercent frequentibus latrociniis. Ex eorum ergo genere predicti duces Inguar et Hubba Nordanhumbrorum  primitus aggressi expugnare prouinciam, graui depopulatione totam peruagantur ex ordine. Quorum pessimis conatibus nullus resistere potuit ex prouincialibus,  quin multarentur merita superne indignationis ira, agente ministro iniquitatis Hubba: quem preda facta Inguar reliquit ibi crudelitatis socium, et a boreali parte orientali subito astans cum magna classe ad eius quamdam ciuitatem latenter appulit. Quam ignaris ciuibus introgressus, ignibus cremandam dedit; pueros, senes, cum iunioribus in plateis ciuitatis obuiam factos iugulat, et matronalem seu uirginalem pudicitiam ludibrio tradendum mandat. Maritus cum coniuge aut mortuus aut moribundus iacebat in limine: infans raptus a matris uberibus, ut maior esset eiulatus, trucidabatur coram maternis obtutibus. Furebat impius miles lustrata urbe ardendo ad flagitium, quo posset placere tyranno, qui solo crudelitatis studio iusserat perire innoxios.

 uI. Cumque iam multitudine interfectorum Achemeniam rabiem non tantum exsaturasset, quantum fatigatus in posterum distulisset, euocat quosdam plebeios, quos suo gladio credidit esse indignos, ac ubi rex eorum tunc temporis uitam degeret, sollicitus perscrutator inuestigare studet. Nam ad eum fama peruenerat quod idem rex gloriosus, uidelicet Eadmundus, florenti etate et robustis uiribus, bello per omnia esset strenuus: et idcirco festinabat passim neci tradere quos circumcirca poterat reperire, ne stipatus militum agmine ad defensionem suorum posset rex sibi resistere, qui morabatur eo tempore ab urbe longius in uilla, que lingua eorum Hagislidun dicitur ; existimans impiissimus, ut se rei ueritas habebat, quia quantos suus funestus satelles preoccuparet ad interitum perducere, tantos, si dimicandus esset, regius occursus in exercitu contraheret minus. Classem quoque absque ualida manu non audebat deserere; quoniam, uelut lupis uespertinis mos est, clanculo ad plana descendere, repetitis quantocius notis siluarum latibulis, sic consueuit eadem Danorum et Alanorum natio; cum semper studeat rapto uiuere, nunquam tamen indicta pugna palam contendit cum hoste, nisi preuenta insidiis, ablata spe ad portum nauium remeandi.

uII. Quapropter circumspectus plurimum, accito uno ex commilitonibus, eum ad regem, huiusmodi  curarum tumultibus expeditum, dirigit, qui exploret que sit ei summa rei familiaris, improuisum, ut contigit, querens subiugare tormentis, si eius nollet obtemperare feralibus edictis. Ipse eum, grandi comitatu succenturiatus, lento pede subsequitur, et inique legationis baiulo imperat ut, timoris periculo nudus, ita incautum adoriatur: »Terra marique metuendus dominus noster Inguar, rex inuictissimus, diuersas terras subiiciendo sibi armis, ad huius prouincie optatum littus cum multis nauibus hiematurus appulit; atque idcirco mandat ut cum eo antiquos thesauros et paternas diuitias, sub eo regnaturus, diuidas. Cuius si aspernaris potentiam innumeris legionibus fultam, tuo preiudicio et uita  indignus iudicaberis et regno. Et quis tu, ut tante potentie insolenter audeas contradicere? Marine tempestatis procella nostris seruit remigiis, nec [nos] remouet a proposito directe intentionis: quibus nec ingens mugitus celi, nec crebri iactus fluminum unquam nocuerunt, fauente gratia elementorum. Esto itaque cum tuis omnibus sub hoc imperatore maximo, cui famulantur elementa pro sibi innata clementia; quoniam nouit piissimus in omni negotio parcere subiectis et debellare superbos.«

uIII. Quo audito rex sanctissimus alto cordis dolore ingemuit, et, accito uno ex suis episcopis, qui ei erat a secretis, quid super his respondere deberet consulit. Cumque ille, timidus pro uita regis, ad consentiendum pluris hortaretur exemplis, rex,  obstipo capite defigens lumina terre, paululum conticuit, et sic demum ora resoluit: O episcope, uiui ad id peruenimus, quod nunquam ueriti sumus! Ecce barbarus aduena districto ense ueteribus nostri regni colonis imminet, et quondam felix indigena suspirando gemens tacet. Et utinam impresentiarum uiuendo quique gemerent, ne cruenta cede perirent: quatenus patrie dulcibus aruis, etiam me occumbente, superstites fierent, et ad pristine felicitatis gloriam postmodum redirent!« Cui episcopus: »Quos, inquit, optas esse superstites patrie, cum iam hostilis gladius uix aliquem reliquerit in plena urbe? Hebetatis securibus tuorum cadaueribus, te destitutum milite, ueniunt loris constringere. Quaproter, rex, dimidium anime mee, nisi fuge  presidio aut deditionis infausto patrocinio precaueas, hic statim aderunt tortores, quorum nefando obsequio penas lues.« Ad hec rex beatissimus: »Hoc est, ait, quod desidero, quod omnibus uotis antepono, ne supersim meis karissimis fidelibus, quos cum liberis et uxoribus in lecto eorum animas furando perdidit pirata truculentus. Et quid suggeris? ut in extremis uite, desolatus meo satellite, fugiendo inferam crimen nostre glorie! Semper delatorie accusationis calumniam euitaui, nunqnam relicte militie probra sustinui, eo quod honestum mihi esset pro patria mori: et nunc ero mei uoluntarius proditor, cui pro amissione charorum, ipsa lux est fastidio! Omnipotens rerum arbiter testis assistit quod me seu uiuum seu mortuum nullus separabit a caritate  Christi, cuius in confessione baptismatis suscepi annulum fidei, abrenuntians Satane et omnibus pompis eius. Qua abrenuntians contigit ut ad laudem et gloriam eterne Trinitatis tertio mererer consecrari, delibutus ob compendium perennis uite sanctificati chrismatis perunctione. Primo quidem, accepta stola lauacri salutaris; secundo, per confirmationem exhibitam maiusculo pontificali signaculo; tertio, ubi uestra et totius populi acclamatione usus sum hoc regni perfunctoria potestate. Sicque unguento mystice consecrationis tripliciter irroratus, Anglorum reipublice decreui plus prodesse quam preesse, aspernando subdere colla iugo nisi diuino seruitio. Nunc simulata beneuolentia pretendit  callidus sue machinationis muscipulam, qua seruum Christi irretire deliberat, maxime cum promittit, quod nobis largitas superna concessit. uitam indulget, qua necdum careo; regnum promittit, quod habeo; opes conferre cupit, quibus non egeo. Pro his ergo nunc incipiam seruire duobus dominis qui me sub Christo solo uiuere, sub Christo solo regnare, presentibus palatinis deuouerim.«

IX. Tunc conuersus ad eum qui, de conditione regni locuturus, ab impiissimo Inguar fuerat missus: »Madefactus, inquit, cruore meorum, mortis supplicio dignus exstiteras; sed, plane Christi mei exemplum secutus, nolo puras commaculare manus, qui pro eius nomine, si ita contigerit, libenter paratus sum uestris telis occumbere. Ideo pernici gradu rediens  festinus, domino tuo hec responsa perfer quantocius: Bene filius diaboli patrem tuum imitaris, qui, superbiendo intumescens, celo corruit, et, mendacio suo humanum genus inuoluere gestiens, plurimos sue pene obnoxios fecit. Cuius sectator precipuus me nec minis terrere preuales, nec blande perditionis lenociniis illectum decipies, quem ex Christi institutis inermem reperies. Thesauros et diuitias quas nobis hactenus contulit propitia diuinitas, sumat, consumat tua insatiabilis auiditas; quoniam, etsi hoc corpus caducum et fragile confringas uelut uas fictile, uera libertas animi nunquam tibi uel ad momentum suberit. Honestius enim est perpetuam defendere libertatem, si non armis, saltem iugulis, quam reposcere amissam lacrymosis querimoniis;  quoniam pro altero gloriosum est mori, pro altero uero opponitur contumacia seruilis, quippe seruum, quascunque domini conditiones accepit, seruire conuenit. Si eas quaslibet iniquas respuit, reus maiestatis adiudicatur seruilibus suppliciis. Sed esto, grauis est huius seruitutis usus; at grauior ulceratio que solet nasci ex huiusmodi infortunio. Siquidem, ut nouerunt qui frequentius ratiocinando forensibus causis intersunt, ex repugnantibus facta complexionis consequentia, certum est quia, si libertas petitur, procul dubio Dominus suo contemptu leditur. Idcirco seu sponte, seu inuitus de carcere suo meus ad celum euolet liber spiritus, nulle emancipationis aut abalienationis specie contaminatus; quia regem, diminutum capite,  nunquam Danus uidebit ad triumphum superuiuere. Sollicitas me spe regni, interfectis omnibus meis, ac si mihi tam dira sit cupido regnandi, ut uelim preesse domibus uacuis habitatore nobili et pretiosa supellectili. Ut cepit tua seua feritas, post famulos regem solio diripiat, trahat, conspuat, colaphis cedat, ad ultimum iugulet. Rex regum ista miserans uidet, et secum, ut credo, regnaturum ad eternam uitam transferet. Unde noueris quod pro amore uite temporalis Christianus rex Eadmundus non se subdet pagano duci, nisi prius effectus fueris compos nostre religionis, malens esse signifer in castris eterni regis.

X. uix sanctus uir uerba compleuerat, et renuntiaturus  miles pedem domo extulerat, cum ecce Inguar obuius iubet breuiloquio utatur, illi pandens per omnia arcana regis ultima. Que ille dum exsequitur, imperat tyrannus circumfundi omnem turbam suorum interius, solumque regem teneri, quem suis legibus rebellem iam cognouerat. Tunc sanctus rex Eadmundus in palatio ut membrum Christi, proiectis armis capitur, et uinculis arctioribus arctatus constringitur, atque innocens sistitur ante impium ducem, quasi Christus ante Pilatum presidem, cupiens eius sequi uestigia, qui pro nobis immolatus est hostia: uinctus itaque multis modis illuditur, ac tandem, fustigatus acri instantia, perducitur ad quamdam arborem uicinam. Ad quam religatus, flagris dirissimis diutissime uexatur, nec uincitur,  semper Christum inuocando flebilibus uocibus. Quare aduersarii in furorem uersi, quasi ludendo, ad signum, eum toto corpore sagittarum telis confodiunt, multiplicantes acerbitatem cruciatus crebribus  lorum ictibus, quoniam uulnera uulneribus imprimebant, dum iacula iaculis locum dabant. Sicque factum est ut spiculorum terebratis aculeis circumfossus palpitans horreret, uelut asper hericius, aut spinis hirtus carduus, in passione similis Sebastiano egregio martyri. Cumque nec sic Inguar furcifer cum lanistis assensum prebere conspiceret, Christum inclamantem iugiter, lictori mandat protinus ut amputet caput eius. Ille seminecem, cui adhuc uitalis calor palpitabat in tepido pectore, ut uix posset subsistere, auellit cruento stipite festinus, auulsumque,  retectis costarum latebris, prepunctionibus crebris, ac si raptum equuleo aut seuis tortorum ungulis, iubet caput extendere, quod semper fuerat insigne regali diademate. Cumque staret mitissimus, ut aries de toto grege electus, uolens felici commercio mutare uitam seculo, diuinis intentus beneficiis, iam recreabatur uisione interne lucis, qua in agone positus, satiari cupiebat attentius; unde, inter uerba orationis, eum arrepto pugione spiculator uno ictu decapitando hac luce priuauit. Atque ita duodecimo Kalendas Decembris Deo gratissimum holocaustum Eadmundus, igne passionis exanimatus, cum palma uictorie et corona iustitie, rex et martyr intrauit senatum curie celestis.

XI. Talique exitu crucis mortificationem, quam  iugiter in suo corpore rex pertulit, Christi Domini sui secutus uestigia consummauit. Ille quidem purus sceleris, in columna ad quam uinctus fuit, sanguinem non pro se, sed pro nobis [fundens], flagellorum suorum signa reliquit; iste pro adipiscenda gloria immarcessibili cruentato stipite similes penas dedit. Ille integer uite, ob detergendam rubiginem nostrorum facinorum, sustinuit benignissimus immanium clauorum acerbitatem in palmis et pedibus; iste, propter amorem nominis Domini, toto corpore grauibus sagittis horridus, et medullitus asperitate tormentorum dilaniatus, in confessione patienter persistit, quam ad ultimum, accepta capitali sententia, finiuit. Cuius corpus ita truncum et aculeis hirsutum relinquentes,  cum suo auctore Dani, ministri diaboli, illud caput sanctum quod non impinguauerat peccatoris oleum, sed certi mysterii sacramentum, in silua, cui uocabulum est Hagdesdum, recedentes asportauerunt, ac inter densa ueprium fruteta longius proiectum occuluerunt, id omni sagacitate elaborantes ne a Christianis, quos uix paucos reliquerant, sacratissimum corpus martyris cum capite pro tumulantium modulo honeste traderetur sepulture. Huic autem spectaculo tam horribili quidam nostre religionis delitescendo interfuit, quem, subtractum, ut credimus, paganorum gladiis, diuina prouidentia ad manifestandum huius rei indaginem reseruauit, licet omnino ignorauerit quid de capite factum esset, nisi quod cum eo carnifices Danos interiorem  siluam petere conspexisset.

XII. Quamobrem quantulacunque reddita Ecclesiis pace ceperunt Christiani de latibulis consurgere, diligenti inquisitione satagentes ut caput sui regis et martyris inuentum corpori unirent, et iuxta suam facultatem condigno honore reconderent. Siquidem paganis abeuntibus, et depopulationi  quoquo locorum operam dantibus illud corpus sanctissimum, adhuc sub dio positum, facillime est repertum in eodem campo ubi rex occubuit, completo cursu sui certaminis. Quo, propter antiquam beneficiorum memoriam, et ingenitam regis clementiam, populi undique gratuito confluentes, ceperunt mesto animo grauiter ferre quod caruissent tanta corporis portione. Quorum  animis superna inspirauit benignitas, postquam audierunt illius uerba utilia qui tante uisionis, ut dictum est, particeps astiterat; ut, collecta plurimorum multitudine, quaqua uersum per inuia siluarum experirentur si ad id loci deuenire contingeret quo uiri sancti caput iaceret. Pro certo enim omnibus uere sapientibus inerat quod aliene secte cultores, inuidendo nostre fidei, sustulissent caput martyris, quod non longius intra densitatem saltus abscondissent, aut uili cespite obrutum, aut auibus et feris deuorandum. Cumque inito consilio omnes pari affectu ad id concurrerent, ut cornibus uel tubis ductilibus singuli contenti essent, quatenus, circumcirca peruagantes, uocibus aut tubarum strepitu sibi mutuo innuerent, ne aut lustrata repeterent,  aut non lustrata desererent. Quod ut factum est, res dictu mirabilis et seculis inaudita contigit. Quippe caput sancti regis longius remotum a suo corpore, prorupit in uoce absque fibrarum opitulatione, aut arteriarum precordiali munere. uespillonum sane more pluribus pedetentim inuia perlustrantibus; cum iam posset audiri loquens, ad uoces se inuincem cohortantium, et, utpote socii ad socium, alternatim clamantium ubi es? illud respondebat, designando locum, patria lingua dicens: Her, her, her; quod interpretatum Latinus sermo exprimit: Hic, hic, hic. Nec unquam, eadem repetendo, clamare destitit, quoad omnes ad se perduxit. Palpitabat mortue lingue plectrum intra meatus faucium,  manifestans in se uerbigene magnalia, qui rudenti aselle humana compegit uerba, ut increparet prophete insipientiam. Cui miraculo rerum Conditor aliud annexuit dum celesti thesauro insolitum custodem dedit. Quippe immanis lupus eo loci diuina miseratione est repertus, qui illud sacrum caput inter brachia complexus, procumbebat humi, excubias intendens martyri. Nec sibi depositum permisit ledere quampiam bestiarum, quod inuiolabile, solo tenus prostratus, oblita uoracitate seruabat attentius. Quod stupefacti uidentes qui confluxerant, beatissimum regem et martyrem Eadmundum illi uero desideriorum indicauerunt meritis similem, qui, inter esurientium rictus leonum, illesus spreuit minas insidiantium.

 XIII. Assumentes ergo unanimi deuotione quam inuenerant inestimabilis pretii margaritam, cum profusis pre gaudio lacrymarum imbribus retulerunt ad suum corpus, benedicentes Deum in hymnis et laudibus, prosequente usque ad locum sepulcri lupo, earumdem reliquiarum custode et baiulo. Qui cis a tergo imminens, et quasi pro perdito pignore lugens, cum neminem etiam irritatus lederet, nemini importunus existeret, nota dilecte solitudinis secreta illesus repetiit; nec ulterius in illis locis lupus, specie tam terribilis, apparuit. Quo tandem recedente, cum summa diligentia et omni sagacitatis studio aptantes, quibus creditum est, caput corpori sancto, pro tempore tradiderunt utrumque pariter iunctum competenti mausoleo. Quo loco etiam,  edificata uili opere desuper basilica, multis annis requieuit humatus, donec, sedatis omnino bellorum incendiis et ualida tempestate persecutionis, cepit respirare religiosa pietas fidelium, erepta de pressuris tribulationum. Que ubi tempus opportunum inuenit, deuotionem quam erga beatissimum regem et martyrem Eadmundum habuit, operum exhibitione multipliciter propalauit. Idem namque sanctus sub uili tugurio sanctificate domus, cuius esset apud Deum meriti, crebris manifestabat miraculorum signis. Quibus rebus permota eiusdem prouincie multitudo, non solum uulgi, sed etiam nobilium, in uilla regia que lingua Anglorum Bedricesgueord  dicitur, Latina uero  Bedrici curtis uocatur, construxit permaximam  miro ligneo tabulatu ecclesiam, ad quam eum, ut decebat, transtulit cum magna gloria.

XIu. Sed, mirum dictu! cum illud pretiosum corpus martyris putrefactum putaretur ob diuturnum spatium transacti temporis, ita sanum est repertum et incolume, ut non dicam caput redintegratum et compaginatum corpori, sed omnino in eo nichil uulneris, nichil cicatricis apparuerit. Sicque cum reuerentia nominandus sanctus rex et martyr Eadmundus, integer, et uiuenti simillimus, ad predictum locum est translatus, ubi adhuc in eadem forma exspectat beata resurrectionis gaudia promissa. Tantum in eius collo, ob signum martyrii, rubet una tenuissima riga in modum fili coccinei, sicut testari  erat solita quedam beate recordationis femina, Osuuen uocabulo dicta: que paulo ante hec nostra moderna tempora apud eius sacrosanctum tumulum ieiuniis et orationibus uacans, multa transegit annorum curricula. Cui uenerabili femine, aut diuina reuelatione aut nimia deuotione, mos inoleuit ut, patefacto beati martyris sepulcro, quotannis in Dominica Cena eius attondendo precideret capillos et ungues. Que omnia diligenter colligens, et in capsella recondens, non neglexit, quandiu uixit, excolere mira affectione, posita super altare eiusdem ecclesie, ubi adhuc reseruantur debita ueneratione.

Xu. Sed et beate memorie Theodredus, eiusdem prouincie religiosus episcopus, qui propter meritorum prerogatiuam Bonus appellabatur, quod de incorruptione  sancti regis diximus, tali ordine est expertus. Cum, ut narrare adorsi sumus, prefato loco, martyris tumulationi congruo, a quibusque religiosis multa conferrentur donaria, et ornamenta in auro et argento pretiosissima, quidam maligne mentis homines, omnis boni immemores, aggressi sunt sub nocturno silentio eamdem infringere basilicam latrocinandi studio. Fuerunt autem octo, qui, absque ulla reuerentia sancti, decreuerant satisfacere sue uesane uoluntati, rapiendo furtim omnia quecunque inuenissent sibi utilia intra eiusdem monasterii septa. Unde, sumptis machinis et quibuslibet ustensilibus quibus ad id perficiendum habebant opus, quadam nocte aggrediuntur premeditatum facinus, et, stantes in atrio ecclesie, diuerso  conatu unusquisque instat concepte nequitie. Quorum alius scalam postibus applicat, ut per insertam fenestram se ingerat; alius cum lima aut fabrili malleo instat sere aut pessulo; alii cum uangis et ligonibus suffossionem parietis machinantur. Sicque disposito opere, cum singuli certatim insudant pro uirium facultate, sanctus martyr eos ligat in ipso suo conamine, ut ne pedem loco possent mouere, nec arreptum officium deserere; sed alius cum sua scala penderet sublimis in ere, alius palam incuruus fossor fieret, qui ad id operis furtiuus uenisset. Interea quidam matriculariorum, qui intra basilicam iacebat, somno excitatus, lecto procumbebat inuitus, quem martyris potentia suo conatu uinxerat, ne, sui obuius factis mirabilibus, sonus fragoris creber  custodis pulsaret aures interius. Sed quid dicam? non posse surgere, quando nec in uocem poterat erumpere? Tandem mane adhuc persistentes fures in cepto opere, comprehensi a pluribus traduntur uinculis arctioribus, et tandem predicti sancti episcopi Theodredi iudicio subduntur. Qui impremeditatus sententiam dedit, quam se dedisse postea omni tempore uite sue penituit. Nam omnes simul iussit affigi patibulis, eo quod ausi fuissent atrium sancti Eadmundi martyris furtiue ingredi; non reducens ad memoriam, quod Dominus per prophetam admonet: »Eos, qui ducuntur ad mortem, eruere non cesses,« factum quoque Elisei prophete, qui latrunculos de Samaria pastos pane et aqua,  remisit ad propria, dicens regi uolenti percutere illico, quod non eos cepisset in gladio et arcu suo . Apostoli etiam preceptum, quod dicit: Secularia negotia si habueritis, contemptibiles qui sunt in Ecclesia, id est, uiros seculares constituite ad iudicandum . Unde canonum auctoritas prohibet ne quis episcopus, aut quilibet de clero, delatoris fungatur officio; quoniam satis dedecet ministros uite celestis, assensum prebere in mortem cuiuslibet hominis. Quo circa predictus episcopus in se reuersus grauiter indoluit, et, sibi penitentiam indicens, diutius grauibus lamentis se dedit. Qua tandem peracta penitentia, populis sue dieceseos mandat, mandando conuocat, conuocando suppliciter persuadet ut triduano ieiunio a se diuine  indignationis iracundiam remoueant, remouendo auertant; quatenus, sacrificio spiritus contribulati placatus, Dominus illi suam gratiam concederet, qua corpus beati martyris tangere et leuare auderet, qui, licet tantis uirtutibus floreret in mundo, uili tamen et sibi incongruo continebatur mausoleo; factumque est: et illud sanctissimi regis corpus, ante dilaceratum et truncum, ita, ut iam retulimus, unitum et incorruptum reperit, tetigit, lauit, et rursum nouis et optimis uestibus indutum ligneo locello reposuit, benedicens Deum, qui mirabilis est in sanctis suis, et gloriosus in omnibus operibus suis (Psal. LXuIII.

XuI. Non piget referre de quodam magne potentie uiro, Leofustano uocabulo, qui, iuuenilis etatis  impetum non refrenans, ad id flagitii lasciuiendo prorupit, ut sibi quadam singularis potentie auctoritate preciperet ostendi corpus tanti martyris. Cumque inhiberetur a pluribus, maxime tamen a suis fidelibus, preualuit imperium eius; quoniam, propter arrogantiam sue nobilitatis, omnibus erat terrori. Reserato ergo locello, astitit, aspexit, et eodem momento in amentiam uersum tradidit illum Deus in reprobum sensum : ac pena sua didicit quia presumpsisset quod non licuit.

Quod audiens pater eius, uir religiosus admodum, cui erat Alfgarus uocabulum, exhorruit facinus flagitiosissimum, ac martyri gratias retulit, filiumque a se remouit. Qui tandem, ad summam inopiam perductus, iudicio Dei uitam finiuit, a uermibus  consumptus. Sicque sanctus rex et martyr Eadmundus omnibus innotuit non se esse inferiorem meritis Laurentii beati leuite et martyris, cuius corpus, ut refert beatus pater Gregorius, cum quidam seu digni seu indigni leuare uolentes conspicerent, contigit ut septem ex eis ibidem subita morte perirent. O quanta reuerentia locus ille dignus exstitit, qui sub specie dormientis tantum Christi testem continet, et in quo tante uirtutes fiunt, et facte esse referuntur, quantas hac tempestate apud Anglos nusquam alibi audiuimus! quas ego breuitatis studio pretereo, ne alicuius fastidiosi offensam incurrerem iusto prolixior, credens ista posse sufficere, que dicta sunt, ardenti desiderio eorum qui,  preter Deum, huius martyris patrocinio nichil preferunt. De quo constat, sicut et de aliis sanctis omnibus iam cum Christo regnantibus, quod, licet eius anima sit in celesti gloria, non tamen per uisitationem die noctuque longe est a corporis presentia, cum quo promeruit ea quibus iam perfruitur beate immortalitatis gaudia. Nam, dum in eterna patria ei iunguntur qui ubique totus est, de eo habet posse quidquid habuerit et uelle, preter id solum, quod infatigabili desiderio concupiscit, ut per resurrectionem circumdetur stola demutate carnis: quoniam tunc erit perfecta beatitudo sanctorum, cum ad id fuerit, Christo largiente, peruentum.

XuII. Sed de hoc sancto martyre estimari licet  cuius sit sanctitatis in hac uita, cuius caro mortua prefert quoddam resurrectionis decus sine sui labe aliqua; quando quidem eos qui huiuscemodi munere donati sunt, extollant catholici Patres sue relationis indiculo, de singulari uirginitatis adepto priuilegio, dicentes quod iusta remuneratione etiam hic gaudent preter morem de carnis incorruptione, qui eam usque ad mortem seruauerunt, non sine iugis martyrii ualida persecutione. Quid enim maius  sub caritate Christiane fidei, quam adipisci hominem cum gratia, quod habet angelus ex natura? Unde diuinum oraculum, quasi singulari quodam dono, repromittit quod uirgines sequentur Agnum, quocunque ierit . Considerandum igitur, quis iste fuerit qui, in regni culmine, inter tot diuitias et luxus seculi, semeptipsum calcata petulantia uincere studuit, quod eius ostendit caro incorrupta. Cui humano obsequio famulantes satagant illi ea placere munditia, quam ei perpetuo placuisse manifestant membra incorrupta; et si non possunt uirgineo flore pudicitie, saltem experte uoluptatis iugi mortificatione. Quoniam, si illa sancte anime inuisibilis et illocabilis presentia alicuius famulantium spurcitia offendatur, timendum est  quod propheta terribiliter comminatur: In terra sanctorum iniqua gessit, et ideo gloriam Domini non uidebit . Cuius terrore sententie permoti, huius sancti Eadmundi regis et martyris imploremus patrocinium, ut nos cum sibi digne famulantibus expiet a peccatis quibus meremur supplicium, per eum qui uiuit et regnat in secula seculorum. Amen.





S. ABBONIS CARMEN ACROSTICHUM AD OTTONEM IMPERATOREM.

[Figure: [Pem] 21Kb]

OTTO uALENS CAESAR NOSTRO Tu CEDE COTURNO
Te felix atauis quoT celo sidera lucenT
Te dominum sibi Saxo Tulit, et Roma notauiT
Orbis et ipse capit, solO contentus alumnO
uirtutum titulis et uir cognosceris actu
Ac domitor patrie pAcis sectator in aulA
Lumen ubique micans iubar Lucendo uelut soL
Ergo Dei sOlita reddEntur sanCta benignE
Nec deeriT uirtus omNis, qua grAtia culmeN
Scandit eT occultiS------------uEnia causiS
Certe nos Omnes tibi Cesar neScius et nunC
Austrasios que terra mAnet cereAlis opimA
Et fecunda secu pollEt satis ubeRe glebaE
Summis cara uiriS ac seuis plena coloniS
A patris imperio nonAbsit ismelithA
Rexit cum solers et Regnans induperatoR
Nunc Auguste tuum poNam uenerabile nomeN
OTTO uALENS CAESAR NOSTRO Tu CEDE COTuRNO
Solus enim regnans abSens, o Cesaris hereS
Totus auo similis, si Te noua uita resignaT
Rex fuit ille potens Romane legis amatoR
Omne decus patrie soliO prognatus auitO
Tempora pacis erant, Tali dum iure uigereT
uir tantus quem sic duxi describere uersu
Cur ergo nAtale tuum, Cur contrAhis et nunC
Exulis in Bellis defErs pia deBita pompaE
Dum uates Bonus opto Dari miraBilis istuD
Expandes Opus, ipse mEum tractAbilis indE
Cesar ut inuictis sCuto minutuS et ex hoC
Omnibus utilior, mirO datus ante triumphO
Terribilis clemens tuTo diademate risiT
uultus aui patrisque tui preclarus amictu
Rursus uterque fuit diRo sub tempore uictoR
Nunc unum uiuens digNum cum patre uocameN
OTTO uALENS CAESAR NOSTRO TU CEDE COTURNO



[QUAESTIONES GRAMMATICALES.]





DE OPUSCULO SUBSEQUENTI ADMONITIO Et de S. Abbonis Anglicano itinere.


. . . . .Legatio gentis Anglorum ad Floriacense monasterium directa est ad postulandum sibi quemdam sapientium uirorum, qui anglicanos monachos pietate ac litteris informaret. Id uero duabus ex causis accidisse ait Aimonius in libro de uita sancti Abbonis: una quidem quia beatus Gregorius, missis ad eam gentem conuertendam fidei Christi predicatoribus, eiusdem dilecti domini Benedicti regulam obseruandam specialius inculcauit. Altera uero, quod uir quidam magne nobilitatis, Oswaldus nomine, spreto seculo, ad seruiendum Christo in memorato Floriaco conuersus est cenobio: ex quo, ob bone uite meritum, a rege ipsius prouincie ad archiepiscopatus assumptus gradum, Deo ac patrono suo sancto Benedicto in regione Anglica construxit monasterium, scilicet Ramesiense, quod a predicto Oswaldo Eboracensi archiepiscopo conditum fuerat. Ex illo itaque cenobio hi directi sunt legati, de quibus modo facta est mentio.

Illi Floriacum appulere, cum primum Oilboldus prefecturam iniit. Is, non tam imperiosa auctoritate quam lenitate uerborum Abbonem monachum suum, tum diaconum, perpulit ut pro ea qua pollebat diuinarum humanarumque litterarum peritia, instruendorum illius gentis hominum prouinciam ne defugeret. Abbo uero, obedientie sibi familiaris intuitu, abbatis uoluntati obsequitur incunctanter, reiectis quorumdam susurronum malignis consiliis, qui abbatem suum dolo malo eum trans maria uelle abigere ut nunquam inde redire ualeret, clanculum suggerebant. Ast longe aliter rem se habere ostendit apparatus itineris magnificus, quem Oilboldus discedenti Abboni suppeditauit; et maxime ipsius Abbonis in Galliam reditus, quem Oilboldus ipse ex Anglia post biennium reuocauit. In illo itinere cum ad Morinos, qui breuissimo ab Anglis freto disparati sunt, uentum esset, per unum fere mensem, nautis ob turbidum mare traiicere cunctantibus, illic subsistere Abbo coactus est. Hic tedio tam longe defatigatus more, monachum quemdam, qui legatis se deducentibus preerat, Riculeum nomine, admonet hortaturque ut in commune Dominum precarentur, quo, si illi suum propositum non displiceret, iter fortunare dignaretur; si uero illud non probaret, uoluntatem ad propria redeundi ipsis inspiraret. Nec mora, post uespertinam synaxim, ambo ad orationem humi procumbunt. uotis eorum annuit propitius Deus: nam primo crepusculo diei insequentis adfuit nuntius naucleri, magna eos ad traiiciendum uoce inclamans. Conscensa mox naui, comitantibus aliis octo nauibus, cum in altum processissent, repente apparent marsuppe, porci-pisces in fluctibus ludentes, et balene, dorsa in modum maximorum tectorum attollentes: que omnia imminentis indicia tempestatis esse cum a nautis didicisset Abbo, mox ad solita recurrit orationis presidia, idque obtinuit quod petebat; nam, orta tempestate, nauis eius cum aliis duabus eam sequentibus illesa ad portum perlata fuit: relique uero sex simul cum hominibus in eis contentis, procellis et impulsu piscium quassate, perierunt. Hoc signum per eum Dominus operari dignatus est, cum ille adhuc leuite officio fungeretur. Ingressus demum in terram Anglorum, ad Ramesiense monasteriium se contulit, cui abbas, Germanus nomine, preerat, ex Floriacensi assumptus cenobio: ibique per duos annos moratus Abbo, quosdam eius loci monachos imbuit scientia litterarum. Hoc temporis spatio magnam de se opinionem uir Dei concitauit, regni primoribus, in primis Oswaldo et Dunstano sanctissimis archiepiscopis acceptissimus, qui apud se eum retinere certatim contendebant.

Dum illic moraretur, a discipulis suis de quibusdam grammaticalibus questiunculis consultus epistolam rescripsit, que cum in editis desit, hic exhibenda est ex codice Peleteriano. Questiuncule Abboni proponuntur quas sequuntur ipsius responsa. In his laudatur Dei Palinodia, quam composuit Hilarius Pictauensis episcopus, id est canticum Te Deum laudamus, Augustino ascriptum, quod Abbo sancto Hilario tribuit.





SANCTI ABBONIS FLORIACENSIS ABBATIS QUAESTIONES GRAMMATICALES.






MONITUM.

Prodit hoc opusculum ex codice regio uaticano cuius etas ipsi auctori suppar uidetur. Profecto huius opusculi perbreuem partem uulgauit Mabillonius in Annalibus Bened., tom. Iu, append., p. 631; sed quia pars multo maxima hactenus erat inedita, eam hic trado.

 1. Dilectissimis in Christo Angligenis fratribus, maximeque in monasterio sancti Patris Benedicti sub schola uirtutum regulariter uitam degentibus,  ex Floriacensi cenobio eiusdem Patris uernula ABBO, genere Francus, professione monachus, officio diaconus, in essentialiter bono salutis perpetue munus.

 Omnipotentia diuine maiestatis, que tempora mutat et ordinat, me ab ineunti etate, prout uoluit, multifariam et multis modis tentari permisit, quoad iuuenilis etatis robur aduersitatibus assuesceret, cui ad cumulum uirtutis tandem succresceret infortunium oblate peregrinationis. Quam etsi inter tot religiose uite uiros, Deo auctore, perfero, qui me quasi seipsos diligunt, ut ipsa re coniicio; non tamen uoti impos, sine dolore recordari ualeo, quod illius mei spiritalis alumni in presentiarum corporali presentia minime perfruor, que aliquando perfruenti erat uita ipsa dulcior. Nunc quia ita contigit per obedientiam, que melior est uictimis, non solum fratrum cum quibus moror imperiis deseruire gestio, uerum etiam quibusque huius insule iuxta  modulum mee paruitatis desidero prodesse, quoniam non sine diuino constat moderamine gestum quod, sedatis fluctibus marine tempestatis, ad id deueni exsilii cum mira tranquillitate tam uasti equoris; ubi dum quibusdam studiorum occupationibus detineor, leuior sit calamitatis miseria quam tolero, quandoquidem beneuolentia eorum cum quibus habito ad id me compellit ut non solum pro posse uelim fraternis necessitatibus succurrere, sed etiam ultra uires uelle. Quocirca omnium apud Anglos, ubi ubi positorum obiectis respondere decreui, quatenus habeatis, karissimi, aliqua monimenta uestri exsulis, quibus ualeatis intendere acumen exercitate mentis. Nec fraudabor uos questionibus expeditis, quas uel tentando uel dicendo obiiciunt  quique studiosi. Cui etsi ab aliquo opponatur emulo, in siluam ne ligna feras, certum tamen habeo quod uestri ingenii sterilitas uel inopia mei non sit indigna conuiuii copia, que hoc modo se habeat.

2. In questione prima quesitum est salubris penultima correpta, an producta dici debeat uel conueniat. Quibus ego proposui que in antiquis Latine lingue auctoribus me legisse pro certo habui, et ne uestra memoria laberentur, etiam litteris digessi. In primis Donatus dicit quod si in trissyllabis et tetrasyllabis et deinceps, si penultima positione longa fuerit, ipsa acuetur, et antepenultima graui accentu pronuntiabitur, ut Catellus, Metellus: ita tamen si positione longa, non ex muta et liquida fuerit; nam mutabit accentum, ut latebre, tenebre.

 Quo loco inoluit quia si cuiuslibet partis penultima syllaba desinat in correpta uocali, que excipiatur a duobus consonantibus, quarum sit prior muta et sequens liquida sit, nunquam illa pars trisyllaba uel tetrasyllaba acuetur in penultima, sed mutato accentu potius in antepenultima, licet in medio utrumque fieri liceat, prout fuerit pete uoluntas. Nam si sint uerbalia feminini generis, uel alia queque naturaliter producta, propter mutam et liquidam breuiari non possunt ullo modo; hoc enim significat conditio apposita, si talis syllaba positione longa sit, accentum in antepenultima mutari.

3. Sed natura exemplorum penultime longe sunt,  sicut quidam uolunt, qui putant ea deriuari a uerbis secunde coniugationis, a secunda scilicet persona imperatiui modi que est producta, ut teneo, tenes, tene, tenebre; lateo, lates, late, latebre. Accentus igitur ante penultimam non mutatur. Sic etiam a uerbis prime coniugationis estimant fieri, lauo, lauas, laua, lauacrum, aratrum, uentilabrum; et a tertia coniugatione terebrum, et si qua sunt similia: que etiam absque ulla regula, seu Greca sint seu Latina, eodem modo pronuntiant, ut theatrum, feretrum, pharetra, cathedra. Quorum omnium nominum et reliquorum similium, si penultime natura longe sunt, nec etiam in metro breuiari possunt. Sed teste Donato falsum est quod precedit; falsum ergo est et quod sequitur. Illa uero his similia que per syncopam  perdunt unam litteram, semper seruant, teste Martiano, in eadem syllaba accentum quem prius habuerant, ut manipulus, maniplus, uenabulum, uenablum. Denique de his que a nominibus fiunt, auctor est Priscianus quod nominatiuo primitiui aliquando ultima subtrahitur, et additur bris, ut possit esse mulier, muliebris, et salus, salubris, quod etiam nominatiuum saluber protulisse ueteres ostenditur hoc uersu:

Phebe saluber ades.
Unde coniicitur quod satis regulariter eius penultima producitur, dum de nominatiuo producto ipsum solum habetur. Nam syllabam naturaliter productam nusquam in metro correptam me legisse memini,  nisi per figuram systolen; excepto quoties uocalis ante uocalem producitur, ut illius, unius, diei, speciei; siquidem uerbalia feminini generis producta, ut supra dixi, nullo modo inuenietis corripi eorum extrema syllaba, quoniam t habent ante rix preteriti participii desinentis in tus.

4. A quibus oriuntur ista uerbalia, ostendam uobis regulas. Exceptis quatuor participiis, que sunt satus, ratus, status, datus, reliqua omnia habentia a ante tus in preterito producuntur, ut amatus, unde amator, amatrix.

Inueniuntur producta participia, que habent e ante tus, ut recensetus. Unde Prudentius in passione Hypoliti martyris:


Cumque recensetis constaret partibus ille.

 Si uero i ante tus habuerit, ubique penultima corripitur, nisi ueniat a uerbis quarte coniugationis, ut domo, domas, domitus; moneo, mones, monitus; audio, audis, auditus; condo, condis, conditus: unde masculina domitor, monitor, auditor, conditor. Ex his feminina domitrix, monitrix, auditrix, conditrix. Producuntur in tertia coniugatione oblitus, quesitus, tritus, petitus et cupitus, et que ex his componuntur. Notandum tamen quod oblitus, si a uerbo componitur quod est lino, corripitur. Et in quarta tantum corripiuntur duo, queo simul et eo, et que ex his componuntur, ut eo, itus; exeo, exitus, ex quibus uerbalia non legi. Denique si u ante tus habuerit idem preteritum, tunc eiusdem preteriti  penultima fit breuis, si a uerbo ruo compositum fuerit; ut eruo, erutus; obruo, obrutus. In reliquis producitur, ut induo, indutus; exuo, exutus; adiuuo, adiutus, unde adiutor et adiutrix. Quod si o ante tus exstiterit, semper erit longa, ut moueo, motus; foueo, fotus; lauo, lotus, quod et lautus facit. Tandem ex huiusmodi regulis scire potestis quod naturaliter productas syllabas penultimas propter mutam et liquidam nulla necessitas metri corripit, cum omnes tales naturaliter correpte produci possint. Quapropter Donati uel Prisciani potius regulis dare operam suadeo, quam audacibus iuniorum inuentis ex improuiso, et dicere in prosa penultima correpta, candelabrum, delubrum, aratrum, lauacrum et si qua sunt similia, preter illa que excepta  sunt, et unum nomen october, ut post modum queatis producere metri necessitate.

5. De nomine quod est mulier requisistis quo accentu eius genitiuus debeat pronuntiari. De quo sciendum est quia, quamuis eius penultima breuis sit, euphonie causa solet acui, sicut et uerba calefacio, calefacis. Cum enim omne nomen dissyllabum et deinceps in er desinens breuietur, si genitiuus eius supra duas syllabas excreuerit, semper penultimam corripit, nisi positio adsit, aut penultima nominatiui naturaliter producta sit, ut October, saluber, equester.

De pronomine quoque, ut quibusdam placet, quod est alter, alterius, cum sequatur regulam pronominum in ius desinentium, que in prosa penultimam  producunt, hoc solum excipitur, propterea quod solum duas syllabas plus habet in genitiuo quam in nominatiuo. In quinta quoque declinatione unius genitiui trisyllabi penultimam corripi in prosa sciatis, ut fides, fidei; quia non habet i ante e, sicut habent reliqua trisyllaba genitiuorum declinationis quinte.

6. uerba quoque proposita, que sunt irrito, asseuero, perseuero, radico, et ex eo compositum eradico; relego et allego, instigo et subrepo, notate semper penultimis productis. De eo quidem quod est irrito uirgilius sic ait in X:

Irritatque uirum telis et uoce lacessit.
licet quidam uitiose scriptum legant irritat atque uirum telis, quod nullo modo posse fieri, ordo prepositiue  coniunctionis ostendit. Et idem uirgilius in Iu:

Illam terra parens ira irritata deorum.
Nec uos turbet quod irritus, irrita, irritum penultima correpta dicimus, ut idem uirgilius in u:

Ante locum et uariis assultibus irritus urget.
Idem in X:

Irrita deflexit partim stringentia corpus.
Quod asseuero ditrocheus sit, sicut et perseuero, ex nomine agnoscitur, quod est seuerus, ex quo tractum uidetur. Est enim seuerus amphibrachys, teste Prudentio in Psychomachia:

Fronte seuerus adhuc, et multo funere anbelus.
 De eo quod est radico, sciendum est quod sicut fiunt uerba ex obliquo casu nominis neutri generis, ut munus, muneris, munero, muneras, et decus, decoris, decoro, decoras; unde Flaccus:

Ac bene nummatum decorat suadela uenusque.
sic etiam index, indicis; indico, indicas; fornix, fornicis; fornico, fornicar; cornix, cornicis; cornico, cornicar; unde Persius:

Nescio quid tecum graue cornicaris inepte;
et radix, radicis; radico, radicas: unde est illud:

Radicet altis sensibus.
Est enim dimeter iambicus, qui in Ambrosianis  primo loco semper iambo uel spondeo est contentus. Ut uero penultima corripi putetur, Phoce auctoritas  compulit, qui ipsum nomen inter correpta excipit, licet producta ubique inueniri possit, ut uirgilius:

Aut Ida in magna radicibus eruta pinus.
Horum namque quatuor que protuli, duo penultima genitiuam corripiunt, id est index et fornix; duo producunt, id est cornix et radix. Relego et allego, notate quod si a uerbo prime coniugationis ponantur, semper penultima producitur; sin a tertia coniugatione gaudet correptione  unde est, culpam releget lubricam. Est quoque hic dimeter iambicus, cuius secundum locum semper sibi uindicat iambus. Nam lego, legas, quod est legatione fungor; unde legatus, missus, longam habet le, lego uero, legis, in quacunque alia significatione correptam, sicut et  ligo, ligas, unde religatus, id est iterum uinctus. Quomodo pronuntiandum sit instigo, uirgilius ostendit in u:

Instigant studiis, resonat clamoribus ether.
Eodem modo inuestigo, castigo, inspico. Snbrepo quoque, si a uerbo quod est repo componitur, productione letatur, sin a rapio, corripitur; et illud preteritum subrepsi, istud facit subripui.

7. Exaro, denoto, penultimas corripiunt, ut uirgilius in primo Georgicon:

Nudus ara, sere nudus,
Et Horatius:

Paterna rura bobus exarat suis;
qui uersus trimeter est iambicus totus solis iambis compositus. Demeto, demoror, penultimis correptis.  Horatius:

Accidit ut quidam testes caudamque salacem.
   Demeteret ferro.
uirgilius in X:

Turne sed infelix Teucros quid demoror armis,
De eo quod est exhalo Lucanus in quarto:

Exhalat nebulas quidquid concrescere primus.
Et de eo quod est mano uirgilius in III:

Tum gelidus toto manabat corpore sudor.
De eo etiam quod est infidus et getulus, Lucanus in Iu:

Infidusque nouis ducibus dubiusque priori,
 Et:

Inculto Getulus equus.
Diffidit, discidit, si a findo uel scindo composita sunt, penultimam corripiunt. Horatius:

Diffidit urbium
Portas uir Macedo, et subruit emulos.
Est enim diffidit urbium choriambus cum pyrrhichio; deinde sequitur uersus asclepiadeus. Idem Horatius glyconico uersu:

Nequidquam Deus abscidit.

8. Nec uos latet quod omnia preterita participii desinentia in sus penultimam producunt, ac a uerbis secunde et tertie coniugationis ueniunt; ex quorum secunda persona presentis temporis agnosci poterit eiusdem participii penultima natura an positione sit  longa, quoniam nisi in illius secunde persone penultima positio sit, in prefäto participio nunquam erit; exceptis sedeo, fodio, quatio, patior, pateo, careo, maneo et cedo, quod est locum do, et que ex his componuntur. Et positione producuntur mordeo, morsus, findo, fissus; natura uero, cedo, cesus, fido, fisus, et alia plurima, que idcirco proposui ut non solum scripto, sed etiam sono distinguatis, fisum et fissum, cesum et cessum, ferum et ferrum, pyrum et Pyrrhum, et si qua sunt similia; quia fortius sonat omnis consonans in medio unius partis repetita, quam cum est sola. S autem que in media parte simplici nunquam finit syllabam consonante sequente  tam leui  sono ubique sola exprimitur ut apud Grecos, auctore Prisciano, pro ea aspiratio nonnunquam scribatur, pro semis, pro sex, pro septem. Inter duas etiam partes cum s precedit, ut Deus summus, ne nimius sibilus sit, prior s sonum perdit, que et eo loci sequente uocali interdum synalepham facit. uirgilius in XII:

Inter se coiisse uiros, et decernere ferro.
E contra illa canina littera r semper aspere sonat, nisi cum in media parte orationis post uocalem inchoat syllabam.

9. De mutis, que quamlibet syllabam uel partem cuiusque lingue possunt terminare, dicendum est in commune quod satis iuste agunt qui ipsis eumdem sonum in fine partium tribuunt, quem dum semetipsas  precedunt, prime habere possunt, ut Obbaob, Iob, occidit, hec, illac, addo, ad, illud, agger, Agag, merop, attinet, amat, docet. Sed t in eadem syllaba, precedente consonante, sonat expresse ut fest, est, et nonunquam sine consonante causa differentie, maxime dum sequitur uocalis in altera parte orationis. Nos quia humanus spiritus tres earum sine aspiratione leues, cum aspiratione asperas facit, id est c, p, t, quarum medium obtinent tres relique ipsarum mediarum uoces in dictionibus positarum, exprimimus sono leuium, dum in finibus partium sunt Nec mirum, cum inter has et illas tanta sit uicinitas, ut ad sonum c et g prope eodem modo collidatur palato plectrum lingue, ad sonum p, b uix distinguatur  pulsus in labrorum agitatione, a sonum t et d satis paruam differentiam faciat, dum resilit a dentibus summitas lingue; sicque fit ut etiam per se posite inueniri possint, quandoquidem dicimus quingenti pro quincenti, et actus pro agtus, et scriptus pro scribtus, et attinet pro adtinet, et id genus plurima.

10. Constat igitur ex his que dicta sunt c et g pene equaliter pronuntiari, sequente qualibet uocali. Sed tribus uocalibus, id est a, o, u, eas sequentibus, omnibus ferme notum est quod sonant in faucibus. Cum uero c litteram sequuntur in eadem syllaba e uel i, trifariam solet pronuntiari, et nunc quidem ut fere uideatur sonare g, maxime s precedente, ut suscipio, suscepi, suscepit; nunc autem cum quodam  sibilo, ac si s illi hereat, ut cuius, cepit: quod magis solet fieri ubi t profertur sono z in principio syllabe, ut letitia, iustitia. Denique qui tertium modum addunt sono que uel qui, easdem syllabas pronuntiari decernunt, et susquipio pro suscipio, et susquepit pro suscepit, et quiuis pro ciuis; quod quam friuolum constet, omnibus uera sapientibus liquet. Cur enim scriptitant Latini sequor, sequeris uel sequere, sequitur; et non secor, seceris, uel secere, secitur, cum ab eo sit secutus? et qui, cuius, uel que, cuius, mutatis primis litteris nominatiui et genitiui, si, ut isti garriunt, ce et ci sonum habent que et qui, maxime cum eidem littere simillima g distinguatur uocalium mutatione? Siquidem uinco, uinci, uince, uincam, mutato cum uocalibus sono dicimus,  quemadmodum et lego, legi, lege, legam. Quod si post g idem quis fecerit, proponimus unde sit imperitia notabilis; et stultum est dicere pingue pro pinge, et lingue pro linge, et ut Seruio placet in IX Aeneidos, ungue pro unge, unde et ungentum sine u dicit esse cum g; sicut et q tunc tantum pinguem sonum habeat, si ei u ante alteram uocalem adhereat, qua amissa, g quidem permanet, sed q manere non ualet; quin in c transit, statim ut u ante alteram uocalem perdiderit, ut sequor, secutus.

11. Denique quoniam omnes consonantes, et precipue mute, uelut exanime corpus iacent, quousque illas singule uocalium pro suo nutu animando mouent, certum est quod nonnunquam Romani superfluas litteras iudicent, que hoc motu carent, ut h,  k, q. Sed k et q figura et nomine a c discrepant, cum sono uocis per a et u conueniant; h uero tantum metro utilis, semper absque ullo sono uocalibus preponimus, ubi ascribenda uidetur; et consonantibus, quibus apponenda est, postponitur, ut ab interiore spiritu pinguior proficiscatur. Est autem una semiuocalis r; mute tres, quibus aspiratur, ut dictum est; de quarum omnium sono nemo dubitat, nisi fortassis tunc quando inter c et e, uel i, interponitur nota aspirationis, ut Chereas et parrochia. De qua re sciendum quia ut in Latinis exemplaribus discimus, nostri interpretes si qua Greca Latinis admiscuerunt, que per k Grece scripta sua littera c exprimerent, cum scriptura sonum mutauere, iuxta  proprietatem utriusque lingue, ut , Cyrus, , cena, , unde primicerius. Nec mirum, cum mutetur et dicatur Deus. Similiter , purpureus. Quando uero ch pro , sicut et ph pro , et th pro in aliquibus dictionibus scribunt nostri, certum est quod ille dictiones Latine non sint, et idcirco illas proferimus Grecarum litterarum sonis, licet quidam figurarum similitudine decepti pronuntient X pro , et dicant arxe pro eo quod est , et maxera pro . Quapropter cum Grece scribitur , ita profertur ac si scriberetur Kereas et quasi parrechia; quem tamen sonum mutat sigma, si pro illa sit posita ut ; quam uim et apud Latinos seruat s, apud quos ti semper enuntiatur sono ci,  si post illam in altera syllaba  sequatur uocalis, nisi ipsa s precesserit, ut lectio, questio, testium, legentium; quam etiam s duplicabant antiqui pro littera z, que ubicunque in extrema syllaba dictionis ponitur, eius penultima in prosa producitur, cum in metro communis habeatur.

12. De littera g scitote quia si non sequatur u, propter diphthongum non impinguatur, ut lagena, tragedia. Sed aspirationes bene uos, Angli, peruidere potestis; habent sonum uestre littere, et qui pro frequentius b scribitis, sicut pro digammate effertis l. Ante consonantem quoque in eadem syllaba par sest, pro pars est, et feli xes pro felix es. Pupugit et tutudit in penultimis corripi non ignoretis. A tundo, tunsus in compositione perdit n, obtusus et retusus, sicut et nanciscor, nactus: dissero quoque perdit  s in preterito, disertus. Horatius:

Fecundi calices quem non facere disertum,
Quod a cedo ita scribatur preteritum, quomodo et a cado, uidelicet cecidi, auctor est Priscianus, qui docet quod omnia uerba que crescunt in preteritis, semper repetunt non solum primam consonantem, sed etiam primam uocalem prime syllabe.

13. Tandem dicendum est quod uitando cauenda est collisio que solet fieri uel pronuntiatione uel scripto ut ue  . . . t rex, pro eo quod est uenit presentis temporis tam in prima quam in secunda syllaba preteriti, nisi illa prima uocalis presentis temporis sit a, ut tendo, tetendi; posco, poposci, tundo, tutundi; exceptis pello, pepuli; spondeo, spopondi; nam si littera a sit in presenti, semper  prima syllaba preteriti in c desinit; secunda uero modo in e productam, modo in i correptam, ut fallo, fefelli; parco, peperci; tango, tetigi; cano, cecini. Secundum analogiam cedo cecedi facere debuit, sed maiorum auctoritate tantum penultima diphthongus mutatur in productam i, manente priore syllaba correpta, que antecreuit, sicut in omnibus eiusmodi preteritis; de quibus in commune speculandum est, quod si componantur pro uoluntate scriptorum, inueniuntur eadem antecrescentem syllabam  seruare uel perdere; nos tamen quid magis in usu sit debemus perspicere. Horatius:

Spectatum  meritis diram qui contudit hydram.

14. Quia de uerbis requisistis, que sunt fulgeo, mulceo, ferueo, strideo, oleo, tueor, coniueo, sedeo, pendeo, cieo, frendeo, degeo, excelleo, tergeo, cum apud petas secunde et tertie coniugationis legantur, quam earum coniugationum in prosa magis tenere conueniat; uos scire uolo quia uIII, prius proposita coniugationis secunde regulam seruant in presenti, reliqua deinde coniugationis tertie, exceptis cieo et pendeo, quorum primum, uel simplex uel compositum, nuñc est coniugationis secunde, nunc quarte, quod ostendunt passiui preterita, quorum  penultima est correpta uel producta. Pendeo uero simplex a suspendendo, est secunde, et a soluendo, tertie: quamuis compositum in prosa nunquam dicatur secunde, sicut nec a sedeo tertie, nisi tantum consido. Et notandum quod sedeo, uel simplex uel compositum, sub tertia coniugatione gaudet penultima in s desinente producta, ut sido.

15. De prima quoque et secunda persona plurali preteriti perfecti, et futuri coniunctiui modi, quas si bene memini semel tantum in metro, et hoc in uirgilio legi, hanc regulam esse sciatis quod, excepto tempore presenti indicatiui modi quarte coniugationis, et secunda persona plurali preteriti eiusdem modi, in omni modo uel coniugatione i ante extremam litteram in secunda persona singulari, et ante nouissimam syllabam prime uel secunde persone  pluralis, ubique breuis sit, nisi tantum sis, simus, sitis, uelis, uelimus, uelitis. Nec mirum, cum omnia uerba in eisdem locis a uel e habentia longa sint, preter unum quod, siue simplex siue compositum sit, da ante penultimam ubique corripit, ut damus, circumdamus; et aliud quod est es, et ex eo composita, in secunda persona breue est. Nos tamen regulam ob id in prefatis temporibus coniunctiui floccipendimus, quia in metro semel inuentam Seruius per systolam tradit legendam. Meam denique reprehensionem non pudet uobis exponere, qui cum aliquando cuidam fratrum uestrati, proferenti ex libris moralibus myrmicoleonta, assensum prebuissem, sannam passus reticui. Sed tamen ille  si animaduertisset in eodem libro genitiuum myrmicoleontis, non negaret nomen appellatiuum desinere in on, cuius genitiuus etiam simplicis more Greco t assumit, ut leon, leontis.

16. Hec in on terminantia Greca, que apud illos penultimam genitiui producunt et corripiunt, aliquando more Latinorum nominum apud nos in o desinunt; et tunc eamdem litteram seruando, in obliquis casibus producunt; quam, nisi sequeretur et corriperent, si a nominatiuo in on terminante uenirent,  ut Simon et Simo, Sidon et Sido. uirgilius in primo:

Sidoniam puer ire parat mea maxima cura.
Idem in IX:

Cratera antiquum quem dat Sidonia Dido.
Cratera, statera, panthera, seu Grece seu Latine declinentur, penultimas productas inuenio, ueluti in superiore uersu uirgilii. Accusatiuus Grecus tertie declinationis frequenter desinit in a: era, ethera. Similiter, auctore Prisciano, omnia Greca in a desinentia, et diphthongo antecedente, si ad Latinam declinationem inflectantur, mittunt eamdem diphthongum et in ei uel in i productas, Calliopeia, Calliopea; comedeia, comedia. Sed cum in metro i corripiatur, in prosa tamen naturalem seruat  accentum, excepto uno nomine Alexandria, quod et Alexandrea facit, unde producta penultima dicimus psalmodia, melodia, ut saltem ex hoc Greca esse intelligantur. Metri causa tamen breuia sunt, Horatius in petica:

Effutire leues indigna tragedia uersus,
Eadem dicta sint de his et similibus, spondeus, Mattheus, platea, Nicea, que non esse Latina monstrat pronuntiatio ipsa. Extra hanc regulam sunt ecclesia, neomenia, et si qua sunt similia. Simili modo Heliodorus, Polydorus. uirgilius in III:

Fas omne abrupit, Polydorum obtruncat et auro,
Iuuenalis:

Tonsoris Licini  damno rapit Heliodorus,
Sic et reliqua Pandorus, Gassiodorus. In or uero  propriam penultimam genitiui habent correptam, ut Castor, Castoris, Nicanor, Nicanorus.

17. De eo quod est bos, scitote quod datiuus et ablatiuus plurales tertie declinationis formantur a genitiuo suo singulari, interposita bu, ut pater, patribus; similiter, bos, bouis, bouibus, cuius prima syllaba breuis dum syncopam patitur, prolongatur. uirgilius:

Ille meas errare boues.
Horatius Saphico uersu, cuius secundo loco est spondeus:

Queque uos bobus ueneratur albis.
Putatur tamen mutare o in u, dum producitur, et hinc buculam et bucolica carmina per u productam  scribenda. Os, ossis, et ossum, ossi, declinauerunt antiqui, et ideo ut sit differentia singularis et pluralis numeri, per duo u scribunt moderni. Nec mirum cum uirgilius sola causa metri dixerit in uIII:

Alituum pecudumque genus sopor altus habebat.
Nec hoc recedat a uestra memoria quod nomina trisyllaba et deinceps, quorum extreme syllabe incipiunt ab n, penultimam habeant longam a, uel e, uel u, terminatam, ut Garganus, tribunus, terrenus. Excipiuntur tantum sagana, lagana, orphanus, Satamon.

 18. Solet questio fieri in libro Machabeorum que constructio sit, et meminerit testamenti sui quod locutus est ad Abraham, Isaac, et Iacob seruorum suorum fidelium; quasi dicere debuisset, ad Abraham et ceteros suos fideles seruos. Sed dicimus quod zeugma est, ut sit, meminerit testamenti sui quod locutus est, et cetera; et, meminerit seruorum suorum fidelium. Illa etiam constructio et sermonem quem auditis non est meus, similis est, urbem quam statuo uestra est; lectionemque quam audistis uobis prodest. Que licet solecismo sit notabilis, hypallagem tamen figuram exigit; ut illud:

Cesarie caput ille niger, Pie, talia dicta,
Cui relegendo placent quos facit ille modos.

19. Comparationum gradum dicunt grammatici  seruire semper ablatiuo casui; sed in opusculis Augustini legi quod si rebus propositis eumdem casum comparatiuus iunxerit, extra ipsas res erit quod idem gradus intulerit, ut puta sint tres docti: si requiris quis eis doctior sit, quartum procul dubio tibi reddi cupis; sin per genitiuum quis eorum sit doctior inuestigas, unum ex his tribus doctiorem scire desideras. Quocirca, ut idem doctor ait, cum nominentur tres uirtutes, fides, spes, caritas, melius est dicere neutraliter, maior horum quam maior his est caritas, ut non quartum aliquid introducas, sed in rebus propositis quid maius sit secernas. Unde Martianus in Philologie Nuptiis, maior filiorum Prognes, inquit.

IN DEI PALINODIA, quam composuit Hilarius Pictauensis  episcopus, non iuxta quorumdam imperitorum errorem suscepistis, sed potius suscepturus legendum est: Tu ad liberandum suscepturus hominem. Futurus enim participii actiui, cum eiusdem significationis uerbo iunctus, suggerit consequentiam cuiusdam competetentis ordinis conditionaliter, ut uix possibile sit alterum fieri, nisi alterum precesserit. Ut, uisitaturus fratres Anglicos, Os., archiepiscopum, non horrui maris periculum, etc.

20.  Sicut lustrum dicebatur spatium quinque annorum, quo lustrabatur urbs, et ab omnibus gentibus soluebatur tributum, ita etiam olympias dicitur spatium quatuor annorum, quod inuentum temporibus Ozie sacerdotis exigebat, ut hoc spatio peracto soluerent ludos Ioui olympico. Unde et  Dominus fertur centesima nonagesima tertia olympiade natus; et in libro De laude uirginum ducentesima sexagesima septima olympiade fuisse Diocletianum nouimus persecutorem Christianorum. A prima enim olympiade quidquid factum dicitur per quaternarium multiplicata, numeri summa manifestatur, sicut in chronicis dicitur.

21. In fide quoque catholica quam assertor ueritatis edidit Athanasius, post multas persecutiones repertus per omnia orthodoxus, unus uersiculus ita legendus est: Spiritus sanctus a Patre et Filio non factus, nec creatus, nec genitus, sed procedens,  licet multi pro simplicitate intellectus sui conentur abradere id quod est nec genitus, propterea quod apud alios catholicos sepe legitur Spiritus sanctus nec genitus, sed procedens, licet multi nec ingenitus, sed tantum procedens. Qui correctores si recurrerent ad interiorem logice considerationem, profecto peruiderent in utraque assertione stabilem fidei firmitatem. Habet sane eadem fides in diuinitate Trinitatis quod alia sit persona Patris, alia Filii, alia Spiritus sancti, quas proprietatibus informant catholici, non diuersas temporibus aut locis. Nam quod Pater non est factus nec creatus, commune est ei cum Filio et Spiritu sancto; quod uero non est genitus, commune est cum Spiritu sancto, sed non cum Filio; quod autem Filius est genitus, differt ab eo  Pater et Spiritus. Cum ergo Pater sit ingenitus, Filius genitus, Spiritus uero sanctus nec genitus nec ingenitus, constat quia nec Pater, nec Filius qui neutram earum personarum differentiam sortitur. Sed si Spiritus sanctus non est genitus, ait aliquis, procul dubio est ingenitus. Quod non ita esse, cum Aristotelis sententia reclamat locutio consueta, qua nos patimur etiam ab inimicis, leuius non esse sapientes, quam insipientes, dici; et non esse iustos potius quam iniustos, cum palam omnibus causa humilitatis id ipsum profiteatur. Quis enim egrotus, cum sciat se non esse sanum, patienter audiat se esse insanum? Sic fit ut quedam absque priuatione negata, uera sint, que priuatorie affirmata, uera esse non possint; quibus tamen priuatoriis si hyperbatice  superueniat negatio, restituit ea ueritati aliquando. Nam dum dicitur de quolibet, Non est sanus, addubitat aliquis utrum insanus uelit intelligi; id enim possibile est consequi, et idcirco, a dicente necessario subiungitur quia nec sanus est nec insanus. Similiter ergo dum dico Spiritum sanctum non esse genitum, quantum ad ueritatem sufficit; sed ad ansam calumnie soluendam proficit, si nec genitum, nec ingenitum esse tractatus patefecerit: siquidem priuatio exigit negationem; negatio uero priuationem necessario nomine, quia non omne quod non uidet cecum est, cum omne quod cecum est non uideat: et non omne quod iustum non est iniustum est, cum omne quod iniustum est, necessario constet quod iustum non est.

 22. Denique cum talia plurima suppetant argumenta, satis sit ostendisse in numeris, quorum doctrinalis sententia multipliciter suggerit rationes physicas. Constat nimirum quia numero Deus impare  gaudet; qui Trinitatis sue assertor exstitit, dum omnia in numero, mensura et pondere constituit. Et ideo Trinitatis quodam modo differentiam per trium imparium se, paribus intermissis, sequentium censeo naturam discutiendam; quorum primus sit quinarius, secundus septenarius, tertius nouenarius, inter quos duo intermissi signant duplicem naturam unius Iesu Christi, quoniam ille uI ex primo impari duplicato perfectus existit: hic IX uero ex primo pari quadruplicato diminutionem recipit sub ostensione cubice quantitatis, ut perfectum Deum innuant paulo minus minoratum ab angelis sub forma serui. Cum itaque infra denarium, excepto septenario, omnes numeri aut gignant, aut gignantur, horum prescriptornm imparium primus  gignit, sed non gignitur; secundus nec gignit, nec gignitur; tertius autem gignitur, sed non gignit: quorum singuli quibus conueniant personis nemo dubitat fidelis, maxime cum gentium philosophi propter supradictam causam septenarium Minerue attribuerint, et nos illi sapientie, quam numerando constat, nunquam simplicem non esse.

23. Sed quia de his, ut mihi uisum est, satis disserui in libellulo quem precibus fratrum coactus De numero, mensura et pondere, olim edidi super calculum uictorii  , idcirco hic plura dicere supersedi, ne prolixitas caritatiue epistole fastidium ingereret lectoris ignauie.

Unde quodam compendio euisceratis obiectarum questionum intimis, quas uestra fraternitas perlegendo  discutiat, discutiendo perlegat, terminum his imponerere decreui, maxime quia disputando perueni ad eum qui est initium et finis. ualete.






Addit Mabillonius.


O Ramesiga cohors, amplis que claudere stagnis,
   Purior obryzo niteris esse Deo.
uasta palus, piscosa nimis, sua dyndima pandit,
   Ut noua sint eremi claustra reperta tibi.
Nam qua coruifere consurgit proditor hydre,
   Insula siluoso gurgite pulchra nitet.
Et qua splendentis se mergunt lora bootis,
   Pons est inde suis peruius Angligenis.
Qua Cynosura poli fixum regit undique gyrum,
   Anguillosa palus nescit habere modum.
 Unde refert umbras uaga lux Phebea sinistras
   Terra patet, nullo continuata uado.
Huc me forte dedi ignotis ignotus alumnis,
   Quos, Benedicte Pater, iure tuere paras.





SANCTI ABBONIS EPITOME DE XCI ROMANORUM PONTIFICUM uITIS. E libro de uitis Romanorum pontificum qui Anastasio Bibliothecario tribuitur desumpta et nunc primum ex uetusto ms. cod. in lucem uindicata.






EXCERPTUM

De gestis Romanorum pontificum ex libello, qui continet gesta Romanorum pontificum que de singulis eorum suo ordine utilia posteris iudicauit Albo  Floriac erasum erat in ms. Monachi, uel abbatis] breuiter ac utiliter decerpsit, secutus ueritatem Damasi Romane Ecclesie Pontificis, qui eumdem libellum scripsit rogatu Hyeronimi diuine legis interpretis.



I.


Beatus PETRUS, princeps Apostolorum, Antiochenus, filius Ioannis, prouincie Galilee, uico Bethsaida, frater Andree, primum tenuit cathedram Episcopatus in Antiochia annis 7. et post in urbe Roma annis 25. mensibus 2. diebus 3. Hic ordinauit tres Episcopos, Linum, Cletum et Clementem. ex quibus, Linus et Cletus presentialiter omne ministerium sacerdotale in urbe Roma populo superuenienti exhibuerunt, dum ipse Petrus orationi et predicationi uacaret. Clementi uero cathedram, uel Ecclesiam omnem disponendam commisit. Post hec martyrio cum Paulo coronatur post passionem Domini, anno 38. et sepultus est uia Aurelia in templo Apollinis iuxta locum ubi crucifixus est, in uaticano, 3  Kalend. Iulii.



II.

LINUS, natione Italus, regionis Tuscie, patre Herculano, sedit annis 11. mensibus 3. diebus 12. Et constituit ut mulier in ecclesiam uelato capite introiret; martyrioque coronatus sepultus est iuxta corpus B. Petri in uaticano, sub die 9. Kalend. Octobr.



III.

CLETUS, natione Romanus, de regione uici patritii, patre Aemiliano, sedit annis 12. mense 1. diebus 11. Martyrioque coronatus, sepultus est iuxta corpus B. Petri, 6. Kalend. Maias. Et cessauit Episcopatus diebus 30.



Iu.


CLEMENS, natione Romanus, de regione Celio monte, ex patre Faustino sedit annis, 9. mens. 2. diebus 10. Et fecit duas epistolas, que Catholice nominantur. Hic dum nonnullos libros zelo fidei Christiane religionis adscriberet, exsilio relegatus est, martyrioque coronatus, sepultusque in Grecia, 8. Kalend. Decemb. et cessauit Episcopatus dies 21.



u.

ANACLETUS, natione Grecus, de Athenis, ex patre Antiocho, sedit annis 9. mens. 2. dieb. 10. qui et memoriam B. Petri Apostoli construxit. ubi tamen et ipse sepultus est iuxta corpus eius. Et cessauit Episcopatus dies 13.



uI.


EuARISTUS, natione Grecus, ex patre Iudeo, nomine Iuda, de ciuitate Bethlehem, sedit annis 9. mens. 10. dieb. 2. Hic titulos in urbe Roma diuisit, et 7. diaconos ordinauit, qui custodirent Episcopum predicantem, propter stylum ueritatis. Et sepultus est iuxta corpus B. Petri Apostoli. Et cessauit Episcopatus dies 18.



uII.

ALEXANDER, natione Romanus, ex patre Alexandro, de regione Caput tauri. sedit annis 10. mens. 7. d. 2. Hic constituit aquam sparsionis cum sale benedici in habitaculis hominum. Qui sepultus est uia Numentana, ubi decollatus est, ab urbe Roma non longe milliario 7. 5, non, Maii. Et cessauit Episcopatus dies. 35.



uIII.


SIXTUS, natione Romanus, ex patre Pastore, de regione uialata, sedit annis 10. mens. 2. die uno. Hic constituit ut ministeria sacra non tangerentur, nisi a ministris. Et ut quicunque Episcoporum euocatus fuisset ad Sedem Apostolicam rediens ad parrochiam suam non susciperetur, nisi cum formata. Qui et ipse sepultus est iuxta corpus B. Petri, 3 nonas April. Et cessauit Episcopatus dies, 2.



IX.

TELESPHORUS, natione Grecus, ex anachoritis, sedit annis 11. mensibus 3. dies 21. Hic constituit ut per septem hebdomadas ante Pascha, ieiunium celebraretur. Et in Natali Domini Misse per noctem;  nec unquam ante horam tertiam Missas ullus celebraret. Et ut ante sacrificium hymnus celebraretur angelicus. Qui martyrio coronatus, sepultus est iuxta corpus B. Petri 4. non. Ianuar. Et cessauit Episcopatus dies 7.



X.

HYGINUS, natione Grecus, ex Philosopho de Athenis, cuius genealogiam non inueni; sedit annis 15. mens. 3. dieb. 4. Et sepultus est iuxta corpus B. Petri, 3. Idus Ianuar. Et cessauit Episcopatus dies 2.



XI.

PIUS, natione Italus, ex patre Rufino, frater Pastoris, de ciuitate Aquileia. sedit annis 10. et 9. mensib. et 3. diebus. Sub cuius Episcopatu Hermes  librum scripsit, in quo continetur quod angelus Domini in habitu Pastoris ei precepit ut Pascha die Dominico celebraretur. Hic constituit hereticum uenientem ex Iudeorum heresi suscipi et baptizari. Qui sepultus est iuxta corpus B. Petri, 5. Idus Iul. Et cessauit Episcopatus dies 14.



XII.

ANICETUS, natione Syrus, ex patre Ioanne, de uico Humisa, sedit annis 12 mens. 4. diebus 3. Hic constituit ut clericus comam non nutriret. Martyrque obiit, et sepultus est in cimiterio Callisti 12. Kalend. Maii. Et cessauit Episcopatus dies 17.



XIII.

SOTHER, natione Campanus, ex patre Concordio, de ciuitate Fundis, sedit annis 9. mensibus 6.  dieb. 21. Hic constituit ut nulla monacha pallam sacratam contingeret, nec incensum poneret in sanctam ecclesiam. Qui sepultus est iuxta corpus B. Petri. 9. Kalend. Iunii. Et cessauit Episcopatus dies 21.



XIu.

ELEUTHER, natione Grecus, ex patre Habundio, de oppido Nicopoli, sedit annis 15. mens. 3. diebus 2. Hic accepit epistolam a Lucio Britonum rege, ut Christianus efficeretur. Et iterum firmauit ut nulla esca rationalis et humana a Christianis repudiaretur, maxime fidelibus. Qui sepultus est, iuxta corpus B. Petri 9. Kalend. Iun. Et cessauit Episcopatus dies 15.



Xu.


uICTOR, natione Afer, ex patre Felice, sedit annis 15. mensib. 3. dieb. 10. Hic constituit ut necessitate faciente, ubi inuentus esset gentilis, baptizaretur, et ut a quartadecima Luna primi mensis usque uicesimam primam die Dominica custodiatur sanctum Pascha. Qui sepultus est iuxta corpus B. Petri 5. Kalend. Aug. Et cessauit Episcopatus diebus 12.



XuI.

ZEPHIRINUS, natione Romanus, ex patre Habundio, sedit annis 8. mens. 6. dieb. 3. Hic constituit ut sub presentia omnium clericorum, et laicorum fidelium, clericus, leuita, siue sacerdos ordinaretur: et coronam sacratam accipiat presbyter tradendam  populo. Qui sepultus est in cimiterio suo, iuxta cimiterium Calixti uia Appia, 6. Kalend. Septemb. Et cessauit Episcopatus dies 6.



XuII.

CALLISTUS, natione Romanus, ex patre Domitio, de urbe Rauennatium. Sedit annis 6. mens. 2. dieb. 10. Hic constituit ieiunium die Sabbati ter in anno fieri. Martyrioque coronatus, sepultus est in cimiterio Calepodii, uia Aurelia, milliario 3. 3. Idus Octob. Et cessauit Episcopatus dies 6.



XuIII.

URBANUS, natione Romanus, ex patre Pontiano, sedit annis 9. mense 1. dieb. 2. Hic sua traditione ualerianum sponsum S. Cecilie, et multos alios usque ad martyrium perduxit. Qui confessor factus,  sepultus est in cimiterio Pretextati, uia Appia, 8. Kalend. Ian. Et cessauit Episcopatus diebus 30.



XIX.

PONTIANUS, natione Romanus, ex patre Calpurnio, sedit annis 9. mens. 5. dieb. 2. Hic et Hippolytus presbyter exilio sunt deportati ab Alexandro de Sardinia insula Butiana, ibique defunctus, martyrio coronatus est 3. Kalend. Nouemb. Quem B. Fabianus adduxit cum clero per nauim, et sepeliuit in cimiterio Calixti uia Appia. Et cessauit Episcopatus dies 10.



XX.

ANTHERUS, natione Grecus, ex patre Romulo, sedit annis 12. mense uno. dieb. 12. Hic martyrum gesta diligenter inquisiuit, et in Ecclesia recondidit.  Martyrioque coronatus, sepultus est in cimiterio Calixti, uia Appia, 3. nonas Ianuar. Et cessauit Episcopatus dies 13.



XXI.

FABIANUS, natione Romanus, ex patre Fabio, sedit annis 14. mens. 11. dieb. 10. Hic regiones diuisit diaconibus, et fecit sex diaconos, qui septem Notariis imminerent. Eo tempore superuenit Nouatus ex Africa, et separauit Ecclesiam. Fabianus uero martyrio coronatus, sepultus est in cimiterio Calixti, uia Appia, 13. Kalend. Februar. Et cessauit Episcopatus dies 6.



XXII.

CORNELIUS, natione Romanus, ex patre Castino,  sedit annis 2. mensibus 3. et dieb. 10. Qui Centumcellis pulsus est, et ibidem accepit a Cypriano martyre in carcere scriptam. Quo etiam loco decollatus, martyr effectus est. Cuius corpus noctu collegit B. Lucina cum clericis, et sepeliuit in crypta iuxta cimiterium Callisti, uia Appia, in predio suo. 18. Kalend. Octobris. Et cessauit Episcopatus diebus 35.



XXIII.

LUCIUS, natione Romanus, ex patre Porphyrio, sedit annis 3. mens. 7. dieb. 6. Hic in exilio fuit. Sed postea incolumis ad Ecclesiam suam reuersus precepit ut duo presbyteri, et tres diaconi in omni loco Episcopum non desererent propter testimonium Ecclesiasticum. Qui etiam a ualeriano capite truncatus  3. Nonas Mart. sepultus est in cimiterio Calixti uia Appia. 8. Kalend. Septemb. Et cessauit Episcopatus dies 35.



XXIu.

STEPHANUS, natione Romanus, ex patre Iobio, sedit annis 6. mensib. 5. dieb. 2. Hic constituit sacerdotes et Leuitas, ut uestibus sacratis non nisi in Ecclesia uterentur. Martyrioque coronatus sepultus est in cimiterio Callisti uia Appia, 4. Nonas Aug. Quo tempore fuit magna persecutio sub Decio.



XXu.

XISTUS, natione Grecus ex Philosopho, sedit anno 1. mens. 10. diebus 26. Martyrioque coronatus sub ualeriano 8. Kalend. Aug. Post cuius passionem tertio die passus est B. Laurentius archidiaconus.  Denique Beatus Xistus sepultus est in cimiterio B. Calixti uia Appia. Et cessauit Episcopatus diebus 35.



XXuI.

DIONYSIUS, ex monachis; cuius generationem non potuimus reperire. sedit annis 6. mensibus 2. diebus 4. Hic presbyteris Ecclesias dedit, et cimiteria, et parochias diecesis constituit. cuius depositio 6. Kalend. Ianuar. in cimiterio Calixti uia Appia. Et cessauit Episcopatus dies 5.



XXuII.

FELIX, natione Romanus, ex patre Constantio, sedit annis 4. mensibus 3. dieb. 25. Qui constituit supra memorias martyrum Missas celebrari Et fecit basilicam in uia Aurelia, ubi martyrio coronatus,  sepultus est, 3. Kalend. Iunii milliario ab urbe Roma secundo. Et cessauit Episcopatus dies 5.



XXuIII.

EUTHICIANUS, natione Thuscus, ex patre Marino, de ciuitate Lune, sedit annum unum, mensem 1. diem 1. Hic constituit ut fruges super altare tantum, fabe et uue benedicerentur. Et sepultus est in cimiterio Calixti uia Appia, 8. Kalend. Augusti. Et cessauit Episcopatus dies 8.



XXIX.

GAIUS, natione Dalmatinus, ex genere Diocletiani Imperatoris, ex patre Gaio, sedit annis 11. mensibus 4. diebus 12. Hic constituit ut ordines omnes sic in  Ecclesia ascenderent. Si quis Episcopus esse mereretur, ut esset ostiarius, lector, exorcista, sequens subdiaconus, diaconus, presbyter, et exinde Episcopus ordinaretur. Qui fugiens persecutionem Diocletiani in cryptis habitando, martyrio coronatur, et sepultus est in cimiterio Calixti uia Appia, 10. Kalend. Maii. Et cessauit Episcopatus dies 11.



XXX.

MARCELLINUS, natione Romanus, ex patre Proiecto, sedit annis 9. mensibus 4. diebus 16. Quo tempore fuit persecutio magna, ut intra 30 dies, 17 hominum millia promiscui sexus per diuersas prouincias coronarentur. Inter quos ipse Marcellinus ductus est ad sacrificandum, ut thurificaret, quod et fecit. Et post paucos dies penitentia ductus ab eodem Diocletiano  capite pro fide Christi truncatus est. Cuius corpus iacuit in platea diebus 25. et exinde Marcellus presbyter collegit noctu, et sepeliuit eum uia Salaria in cimiterio Priscille iuxta corpus sancti Crescentionis, 7. Kalend. Maii. Et cessauit Episcopatus annis 7, mensibus 7. dies 25.



XXXI.

MARCELLUS, natione Romanus, ex patre Benedicto, de regione uialata, sedit annis 5. mens. 7. dieb. 21. Hic fecit cimiterium uia Salaria, et comprehensus damnatus est in catabulo. Quo nouem mensibus exactis in oratione et ieiunio nocte uenit clerus eius, et exuit eum, et perduxit ad domum Lucine uidue, quam dedicauit titulo sancte Ecclesie. Hoc audito, Maxentius iussit ut ibidem animalibus deseruiret.  unde in seruitio animalium nudus amictus cilicio defunctus est. Cuius corpus collegit beata Lucina, et sepeliuit in cimiterio Priscille, uia Salaria. 17 Calend. Febr. et cessauit Episcopatus dieb. 30.



XXXII.

EUSEBIUS, natione Grecus, ex medicis, sedit annis 6. mens. 1. dieb. 3. Sub huius temporibus inuenta est crux Domini 5. Non. maii. a Iuda, qui post baptizatus est. Hic hereticos inuenit, quos per manus impositionem reconciliauit. Qui etiam sepultus est in cimiterio Calixti, uia Appia, 6. Non. Octobris. Et cessauit Episcopatus dies 7.



XXXIII.

MELCHIADES, natione Afer, sedit annis 4. et constituit  nulla ratione Dominica, aut 5. feria ieiunium celebrari: fecitque ut ablationes sacre, quod est fermentum ex consecratione Episcopi per Ecclesias dirigerentur, ac sepultus est in cimiterio Calixti, uia Appia 4. Idus Ian. Et cessauit Episcopatus diebus 16.



XXXIu.

SILuESTER, natione Romanus, ex patre Rufino, sedit annis 23. mens. 10. diebus 11. Hic fuit in exilio in monte Soracte. Et postmodum rediens cum gloria baptizauit Constantinum Augustum, quem curauit Dominus a lepra. Cuius temporibus factum est Concilium ipso precipiente in Nicea Bithynie, et congregati sunt trecenti 18. Episcopi Catholici,  qui damnauerunt Arrium, Photinum, et Sabellium. In urbe quoque Roma congregauit ipse cum consilio Augusti 277. et damnauit iterum Calixtum, Arium, Photinum et Sabellium. Constituit etiam ut baptizatum liniret presbyter chrismate leuatum de aqua propter occasionem transitus mortis, et ut nullus laicus crimen clerico audeat inferre, et ut diaconi dalmaticis in Ecclesia uterentur, et ut nullus clericus propter causam quamlibet in curiam introiret, nec ante iudicem causam diceret, nisi in Ecclesia. Et ut sacrificium altaris non in serico, neque in panno tincto celebraretur, nisi tantum in lineo; sicut corpus Domini nostri IESU Christi in sindone linea munda sepultum est. Ut si quis desideraret in Ecclesia militare, aut proficere, ut esset Lector annis  30. exorcista diebus 30. acolythus annis 5. subdiaconus 5. diaconus 7. presbyter tribus, probatus ex omni parte, et ab his, qui foris sunt, testimonium habere bonum, unius uxoris uirum a sacerdote benedicte, et sic ad ordinem Episcopatus accedat. Hic sepultus est in cimiterio Priscille, uia Salaria, ab urbe Roma milliario 3. prid. Kalend. Ian. catholicus et confessor quieuit. Cessauitque Episcopatus dies 21.



XXXu.

MARCUS, natione Romanus, ex patre Prisco. sedit annis 2. mens. 9. dieb. 20. Hic constituit ut Episcopus Ostie, qui consecrat Episcopum Urbis, pallio uteretur, et ab eodem Episcopus Urbis Rome consecraretur. Qui obiit Nonis Octob. et sepultus  est in cimiterio Balbine, uia Ardeatina. Et cessauit Episcopatus dies 20.



XXXuI.

IULIUS, natione Romanus, ex patre Rustico, sedit annis 15. mens. 2. diebus 5. Hic fuit missus in exilium a Constantino Imperatore heretico mensibus 10. Post cuius mortem reuersus est. Et constituit ut nullus clericus causam quamlibet in publico ageret: et rerum gestarum notitia, que omnibus pro fide Ecclesiastica est, per notarios colligeretur, et in Ecclesia a clericis seruaretur. Qui etiam sepultus est, uia Aurelia, in cimiterio Calepodii milliario 3. pridie Idus April. Et cessauit Episcopatus diebus 25.



XXXuII.

 LIBERIUS, natione Romanus, ex patre Augusto, sedit annis 6. mens. 4. dieb. 8. Hic pro eo, quod noluit consentire heresi Arriane, fuit in exilio annis 3. Cuius consilio FELIX uenerabilis presbyter in loco eius ordinatus est Episcopus. Qui inuenit duos presbyteros Ursacium et ualentem, consentientes Constantio Augusto Arriano, et damnauit eos in Concilio 48 Episcoporum. Qui Ursacius et ualens post paucos dies zelo ducti, rogauerunt Constantium, ut de exilio reuocaret Liberium. Qui consensit eis, ut una tantum participatione communionis conueniret cum hereticis, tantum ut non rebaptizaretur. Post hec fecit Constantius Concilium cum aliquibus, qui ex fece Ariana erant, et eiecit Felicem de Episcopatu,  qui erat Catholicus, et reuocauit Liberium. Depositus uero Felix 4. Kalend. Augusti, habitauit in prediolo suo, uia Portuensi. Ingressus quoque Liberius in urbem 4. Non. Augusti consensit hereticis, non tamen rebaptizatus. et tenuit basilicas B. Petri et Pauli, et Constantinianam annis 7. Et fuit persecutio magna in urbe Roma. Omnes itaque anni Felicis in huius ordinatione dinumerantur. Sepultus tamen est Liberius uia Salaria in cimiterio Priscille. Et cessauit Episcopatus dies 7.



XXXuIII.

FELIX, natione Romanus, ex patre Anastasio, sedit anno 1. mens. 3. dieb. 2. Hic declarauit Constantium filium Constantini hereticum, et rebaptizatum secundo ab Eusebio Episcopo Nicomediensi in uilla  que appellatur Aquilon. Pro quo facto capite truncatur cum multis clericis et fidelibus occulte iuxta muros urbis ad latus forme Traiane, 3. Idus Nouemb. Et exinde rapuere corpus eius Christiani, cum Damaso presbytero, et sepelierunt in basilica supradicta eius uia Aurelia 17. Kalend. Decembr. in pace. Et cessauit Episcopatus dies 38.



XXXIX.

DAMASUS, natione Hispanus, ex patre Antonio, sedit annis 18. mens. 3. dieb. 10. et cum eodem ordinatur sub [contentione.] intentione Ursinus. Qui facto Concilio sacerdotum eiectus est ab urbe, et Neapoli constitutus Episcopus. Damasus fultus plurima multitudine in sede Apostolica permansit presul. Qui tandem accusatus incriminatur de  adulterio, et facta Synodo purgatur a 44 Episcopis, qui etiam damnauerunt accusatores eius, Concordium et Callistum, et proiecerunt de Ecclesia. Quesiuitque multa corpora Sanctorum, et inuenit, ac eorum memorias uersibus decorauit. Constituit quoque, ut psalmi die noctuque canerentur per omnes Ecclesias, ac sepultus est uia Ardeatina in basilica sua 3. Idus Decembr. iuxta matrem suam, et germanam suam. Et cessauit Episcopatus dies 31.



XL.

SIRICIUS, natione Romanus, ex patre Tiburtio, sedit annis 15. Hic constituit ut nullus presbyter Missas celebraret per omnem hebdomadam. nisi consecratum Episcopi susceperit, quod nominatur  fermentum. Qui etiam exosos habuit omnes hereticos, maxime Manicheos, quos inuentos in exilium deportari fecit, et constituit, ut si quis de Manicheis conuersus rediret ad Ecclesiam, nullatenus communicaret, nisi tantum relegatus monasterio usque ad finem uite sue ieiunus et orationibus uacans uiaticum ei largiretur. Constituit etiam hereticum sub manu impositionis reconciliari presente cuncta Ecclesia. Qui sepultus est in cimiterio Priscille, uia Salaria, 8. Kalend. Maii. Et cessauit Episcopatus dies 20.



XLI.

ANASTASIUS, natione Romanus, ex patre Maximo, sedit annis 3. diebus 10. Hic constituit ut quotiescunque  Euangelia sancta recitarentur, sacerdotes non sederent, sed curui starent, et ut nullus clericum transmarinum susciperet, nisi sui Episcopi chirographum designaret, quia eodem tempore Manichei inuenti sunt in urbe. Sepultus est autem in cimiterio suo ad Ursum pileatum. 5. Kalend. Maii. Et cessauit Episcopatus dies 21.



XLII.

INNOCENTIUS, natione Albanensis, ex patre Innocentio, sedit annis 15. mensibus 3. dieb. 21. Hic inuenit Pelagium et Celestium et hereticos damnauit. Constituitque ut natus de Christiana denuo nasceretur per baptismum, hoc est, baptizaretur, quod Pelagius damnabat. Constituit quoque ut Sabbathi ieiunium celebraretur, quia Sabbatho Dominus in sepulchro  positus est, et discipuli ieiunarunt. Sepultus est autem in cimiterio ad Ursum pileatum 5. Kalend. Aug. Et cessauit Episcopatus dies 22.



XLIII.

ZOZIMUS, natione Grecus, ex patre Abrahamio, sedit annis 7. mens. 4. dieb. 24. Hic constituit ut diacones leuam tectam haberent de palliis linostimis, et per Parrochiam concessit ut cereos benedicerent. Et ut nullus clerico poculum publicum propinaret nisi tantum in cella fidelium, maxime clericorum. Et sepultus est uia Tiburtina, iuxta corpus B. Laurentii martyris 7. Kalend. Ianuar. Et cessauit Episcopatus dies 11.



XLIu.

BONIFACIUS, natione Romanus, ex patre Iocundo  presbytero, sedit annis 3. mens. 8. dieb. 6. Hic sub intentione ordinatus est cum Eulalio uno die. Et fuit diebus 15. et mensib. 8 dissensio magna in clero. Quod audiens Placidia Augusta cum filio ualentiniano Augusto, dum sederet Rauenne retulit Honorio Augusto Mediolanis: et horum precepto expulsi sunt ab urbe ambo. Sed Eulalius, eo quod ordinatus fuisset in basilica Constantiniana, presumpsit intrare urbem et baptizare: et celebrauit Pascha in supradicta basilica. Hoc audientes Augusti, miserunt, et eiecerunt eum foras in Campaniam, Bonifacium uero reuocauerunt in urbem et constituerunt Episcopum. Quo defuncto clerus et populus petiit Eulalium reuocari, sed ille reuerti noluit. Denique Bonifacius constituit ut nulla mulier, aut monacha pallam sacratam  contingeret, aut incensum poneret, nec seruum clericum fieri, nec obnoxium curie. Qui etiam sepultus est uia Salaria iuxta corpus S. Felicitatis martyris 8. Kalend. Nouemb. Et cessauit Episcopatus dies 9.



XLu.

CAELESTINUS, natione Campanus, ex patre Prisco, sedit annis 9. mensib. 10. diebus 17. Hic constituit, ut psalmi Dauid 150. psallerentur ante sacrificium antiphonatim: ante enim tantum epistola B. Pauli recitabatur, et sanctum Euangelium. Sepultus est. a. in cimiterio Priscille uia Salaria, 8. Idus April. Et cessauit Episcopatus dies 20.



XLuI.


XISTUS, natione Romanus, ex patre Sixto, sedit annis 8. dieb. 19. Hic post annum unum et mensem 8. incriminatus est a quodam Basso. Quod audiens ualentinianus Augustus iussit synodum congregari, in qua examinatur a 46. Episcopis, et purgatur Xistus, et condemnatur Bassus, ita ut ultimo die uiaticum ei non negaretur. Contra quem ualentinianus Augustus furore sancto permotus, predia facultatum eius Ecclesie Catholice sociauit, ac post tres menses moritur. Cuius corpus Xistus Episcopus suis manibus tractans sepeliuit ad B. Petrum Apostolum in cubiculo parentum eius. Qui etiam sepultus est uia Tiburtina in crypta iuxta corpus B. Laurentii. Et cessauit Episcopatus dies 22.



XLuII.


LEO, natione Tuscus, ex patre Quintiano, sedit annis 21. mense uno, diebus 13. Hic inuenit duas hereses, Eutychianam et Nestorianam. Pro qua remisit ad MARCIANUM Augustum, orthodoxum principem et catholicum, ut congregaret Concilium Episcoporum. Quod statim factum est, et congregati sunt sacerdotes 256, aliorum uero Episcoporum 408, Chirographus cucurrit cum chirographo S. Episcopi Leonis, hoc est, tomo, ubi continebatur fides Apostolice Ecclesie Romane. Sub presentia igitur Martiani Catholici Principis factum est Concilium 630 Episcoporum in Chalcedonia, in martyrio S. Euphemie. Qui exposuere fidem Catholicam, dicentes,  in uno Christo DEO et homine duas naturas esse. Ubi piissimus Augustus cum Pulcheria coniuge sua Augusta, deposita regia maiestate, fidem suam sub chirographo exposuerunt ante conspectum omnium Episcoporum, qui damnauerunt Eutychen et Nestorium, et expositam direxerunt ad Leonem Papam beatissimum. Hic constituit ut monacha non acciperet uelamen benedictum in capite, nisi probata in uirginitate fuerit 60 annis, et ut intra actionem sacrificii diceretur: Sanctum sacrificium, etc. Sepultus est autem apud B. Petrum Apostolum, 3. Idus April. Et cessauit Episcopatus dies 7.



XLuIII.

HILARIUS, natione Sardus, ex patre Crispino, sedit annis 6. mens. 3. diebus 10. Hic firmauit 3. Synodos,  Nicenam, Ephesinam, et Chalcedonensem, uel tomum sancti Episcopi Leonis, et damnauit omnes heresiarchas ac sequaces eorum. Confirmauit quoque dominationem et principatum sedis Catholice et apostolice Romane Ecclesie. Qui sepultus est ad S. Laurentium in crypta iuxta corpus B. Xisti Episcopi, 4. Idus Septemb. Et cessauit Episcopatus dieb. 10.



XLIX.

SIMPLICIUS, natione Tiburtinus, ex patre Castorio, sedit annis 15. mense uno, diebus 7. Cuius temporibus uenit relatio de Grecia ab Achatio Constantinopolitano Episcopo affirmante quod Petrus Alexandrinus Eutychianista hereticus factus esset, et quod  in morte cuiusdam presbyteri Catholici permixtus esset. Quod audiens Simplicius presul dissimulans non rescripsit Achatio, sed Petrum damnauit, expectans tempus penitentie. Hic sepultus est in basilica B. Petri Apostoli 6. Nonas Martias. Et cessauit Episcopatus diebus 6.



L.

FELIX, natione Romanus, ex patre Felice presbytero de titulo Fasciola. sedit annis 8. mens. 11. dieb. 17. Quo tempore iterum uenit relatio de Grecia Petrum reuocatum ab Achatio Episcopo Constantinopolitano. Quod audiens Felix Romanus Episcopus mittit defensorem cum consilio Sedis sue, et in Concilio damnauit Achatium cum Petro. Post annum tertium iterum uenit relatio ab Imperatore Zenone ut penitens rediret Achatius. Tunc Papa Felix misit duos  Episcopos, Mesenum et uitalem, ut si inuenirent complicem Petri Acatium, iterum damnarent eos. Si non, offerrent libellum penitentie. Qui cum introissent Constantinopolin, corrupti sunt pecunia, et non fecerunt ut preceperat Dominus Papa. Qui post eorum reuersionem, facto Rome Concilio examinauit ambos Episcopos, id est Mesenum et uitalem, et reos reiecit a communione. Sed Mesenus non tacuit peccatum suum, et ob hoc concessum est ei tempus penitentie. Sepultus est autem Felix in basilica B. Pauli Apostoli. Et cessauit Episcopatus dieb. 5.



LI.

GELASIUS, natione Afer, ex patre ualerio, sedit  annis 4 mens. 8. diebus 18. Hic inuenit Manicheos in urbe, quos in exilium deportari precepit, et eorum codices incendio concremari, et in synodo cum fletu sub satisfactione libelli purgatum Mesenum Episcopum reuocauit, et sue Ecclesie restituit. Iterum uenit relatio de Grecia quod a Petro et Achatio multa mala et homicidia fierent. Quo tempore fugiens Ioannes Alexandrinus Catholicus Episcopus uenit Romam. Quem B. Gelasius cum gloria suscepit, et ei secundam sedem prebuit, factaque Synodo misit per tractum Orientis, et iterum damnauit in perpetuum Petrum et Achatium, si non sub satisfactione libelli postularent penitentiam. Fecit etiam sacramentorum prefationes et orationes cauto sermone. Qui sepultus est in B. Petri basilica  11. Kalend. Decemb. Et cessauit Episcopatus dies 7.



LII.

ANASTASIUS, natione Romanus, ex patre Petro de regione quinta Caput tauri, sedit anno 1. mensibus 2. diebus 24. Hic propterea quia communicauit cuidam diacono Thessalonicensi nomine Photino, qui communis erat Acatio sine consilio Episcoporum, presbytororum, uel clericorum Ecclesie Catholice, suspenderunt se ab eius communione. Qui etiam, cum uoluisset Achatium occulte reuocare, et non potuisset, nutu diuino percussus sepultus est in basilica B. Petri Apostoli, 13. Kalend. Decemb. Et cessauit Episcopatus dies 4.



LIII.


SYMMACHUS, natione Sardus, ex patre Fortunato, sedit annis 15. mensibus 7. diebus 27. Hic sub intentione ordinatus est una die cum Laurentio, et Symmachus quidem in basilica Constantiniana, Laurentius in basilica S. Marie. Ex qua causa separatus est clerus, et diuisus est Senatus. Et facta intentione utraque pars constituit, ut ambo ordinati ad iudicium Regis Theodorici Rauennam pergerent. Quod dum factum fuisset, iudicauit Rex ut qui primus ordinatus fuisset, uel cui maxima pars consentiret, ipse teneret sedem Apostolicam. Unde factus Presul Symmachus est, et constituit Laurentium in Nucerinam ciuitatem Episcopum intuitu misericordie. Post annos uero quatuor zelo ducti aliqui ex clero, et ex Senatu, maxime Festus et Probinus, accusauerunt  eundem Papam apud Theodoricum crimine pessimo, et subornauerunt falsos testes, quos miserunt Rauennam, et interim occulte reuocauerunt Laurentium. Diuisus quoque est iterum clerus. Tunc accusatores Symmachi miserunt ad regem, ut daret uisitatorem sedis Apostolice. Quod factum est, et dedit Petrum Altine ciuitatis Episcopum, quod canones prohibent. Unde predictus Papa congregauit Episcopos 115. et facta Synodo purgatur a falso crimine: et damnatur Petrus Altinus inuasor sedis Apostolice, et Laurentius Nucerinus pro eo quod uiuente Episcopo persuaserunt sedem eius; nam Symmachus a suis omnibus in sedem suam cum gloria restituitur. Quapropter indignati Festus et Probinus intra urbem ceperunt pugnare, maxime  contra Faustum exconsulem, et omnes qui communicabant Symmacho, quandoquidem gladio occidebantur clerici, sanctimoniales et uirgines, quas de monasteriis extrahebant nudas. Solus autem Faustus exconsul pro Ecclesia pugnabat. Post hec omnia idem Papa inuenit Manicheos in urbe, quorum libros incendit, et eos exilio relegauit. Hic omni anno per Africam uel Sardiniam ad Episcopos, qui exilio erant retrusi, pecunias et uestes ministrabat, et captiuos per diuersas prouincias redemit. Qui etiam sepultus est in basilica B. Petri Apostoli confessor. 14. Kalend. Aug. Et cessauit Episcopatus dies 7.



LIu.

HORMISDA, natione Campanus, ex patre Iusto, de  ciuitate Frisinone, sedit annis 9. dies 17. Hic ex constituto Synodi, et cum concilio regis Theodorici, direxit ad Grecias, humanitatem ostendens sedi Apostolice: quia Greci obligati erant sub uinculo anathematis propter Petrum Alexandrinum et Achatium Constantinopolitanum sub Ioanne Episcopo, legatos mittens Ennodium Episcopum Ticinensem, et Fortunatum Episcopum Catinensem, et uenantium presbyterum urbis Rome, et uitalem Diaconum, et Hilarum notarium, ad Anastasium Augustum, qui nichil egerunt. propterea quia ipse in heresim Eutychianam communicauerat. Item secundo misit Ennodium, et Peregrinum episcopum Mesenensem, quos dum uoluisset Anastasius pecunia corrumpere, nullatenus  consenserunt, nisi satisfactionem sedis Apostolice operaretur. Tunc imperator repletus furia eiecit eos per posterulam, et imposuit in nauim periculosam, precipiens Heliodoro et Demetrio ut nullam ciuitatem Grecorum ingrederentur. Legati uero secretius sanctas epistolas fidei 19. per manus monachorum orthodoxorum exposuere per omnes ciuitates, quas Episcopi, qui erant complices Anastasii Augusti pro crimine Constantinopolim direxerunt. Qui furore repletus inter alia sua sacra hec scripsit, dicens: Nos iubere uolumus, non nobis iuberi; et post hec nutu diuino percussus fulmine obiit. Cui successit in imperium Iustinus Orthodoxus, qui direxit auctoritatem suam ad Hormisdam Papam Romanum, ut redintegraretur pax Ecclesiarum.  Quam auctoritatem Papa suscipiens cum consilio regis Theodorici direxit Germanum Capuanum Episcopum, Ioannem et Blandum presbyteros, Felicem et Dioscorum diacones, et Petrum notarium, munitos fide et textu libelli penitentie. uenientes autem iuxta Constantinopolim tanta gratia fidei refulsit, ut multitudo monachorum orthodoxorum, et illustrium uirorum, Iustinus quoque Imperator, et uitalianus Consul simul occurerent ad castellum rotundum, quod ducit ad ciuitatem. Suscepti itaque sunt cum gloria et gaudio magno a clero et Ioanne Episcopo. Quod sentientes complices Anastasii se incluserunt in Ecclesia maiore, que uocatur sancta Sophia, et consilio facto mandauerunt Imperatori, dicentes: Nisi nobis reddita fuerit ratio, quare damnatus  est Episcopus noster Achatius, nullatenus consentimus Sedi Apostolice. Hic quoque damnauit Petrum et Achatium, uel omnes hereses, et inuenit Manicheos, quos cum examinatione plagarum in exilium deportauit, et eorum codices incendio concremauit. Eodem tempore uenit cum gemmis pretiosis a rege Francorum Clodoueo Christiano donum B. Petro Apostolo. Sepultus est autem in basilica B. Petri Apostoli, 8. Idus Aug. Consulatu Maximi. Et cessauit Episcopatus dies 6.



Lu.

IOANNES, natione Tuscus, ex patre Constantio, sedit annis 2. mensib. 9. diebus 17. Hic uocatus est a rege Theodorico Rauennam, quem et misit in legationem Constantinopolim ad Iustinum Imperatorem  orthodoxum, qui eius consilio usus uoluit amore religionis Christiane hereticos extricare, ut Ecclesias Arrianorum Catholicas consecraret. Pro qua re hereticus rex Theodoricus exarsit, et uoluit totam Italiam gladio extinguere. Tunc Ioannes Papa egrotus cum fletu ambulauit, et senatores, et Consules cum eo, id est, Theodorus importunus, Agapitus Patritius, accipientes in mandatis, ut redderentur Ecclesie hereticis in partibus Orientis, quod si non, omnem Italiam gladio perderet. Qui dum ambulasset, occurrit ei omnis ciuitas cum cereis et crucibus in honore B. Apostolorum Petri et Pauli. Et gaudebat Iustinus Augustus se suscepisse in partibus Grecie Ioannem Papam Romanum, sicut Constantinus Augustus  susceperat Siluestrum Episcopum. Qui Iustinus dans honorem DEO humiliauit se pronus, et adorauit Ioannem beatissimum rogantem cum grandi fletu ut legatio acceptabilis esset in conspectu eius. Qui postquam obtinuit, propter quod ierat, ipsi Iustino Augusto, ut uicarius B. Petri Apostoli rogatus manibus suis cum gloria coronam imposuit. Eodem tempore Theodoricus rex hereticus tenuit duos senatores preclaros et exconsules, Symmachum et Bethium, et interfecit eos gladio. Cum uero Ioannes uenerabilis Papa, et Senatores eius comites reuerterentur a Constantinopoli, predictus Rex hereticus cum grandi dolo et odio suscepit eos, quos etiam gladio uoluit interficere, sed non ausus est metuens indignationem Iustini Augusti, quanquam  permiserit in custodia afflictos [cruciari] cremari. Ipse uero Papa afflictus in custodia defecit, et mortuus est martyr, 15. Kalend. Iun. Quem statim derepente est intereundo subsecutus ipse Theodoricus rex hereticus. Corpus uero B. Ioannis translatum est de Rauenna, et sepultum est in B. Petri basilica 6. Kalend. Iun. Et cessauit Episcopatus dies 58.



LuI.

FELIX, natione Samnius, ex patre Castorio, sedit annis 4. mensibus 2. dieb. 13. Et sepultus est in basilica B. Petri Apostoli, 4. Idus Octob. Et cessauit Episcopatus diebus 3.



LuII.

 BONIFACIUS, natione Romanus, ex patre Sigebaldo, sedit annis 2. diebus 26. Hic fuit ordinatus in basilica Iulii sub intentione cum Dioscoro, qui ordinabatur in basilica Constantiniana. Fuitque dissensio in clero et senatu dies 28. Sed Dioscorus ipso anno 2. Idus Octobris defunctus est. Quem Bonifacius zelo ductus eum grandi amaritudine sub chirographo anathematizauit, et eum archiuo Ecclesie retrusit. Sed ei nullus subscribere uoluit. Hic congregata Synodo in basilica B. Petri Apostoli, fecit cum chirographis sacerdotum iusiurandum ante confessionem Apostoli Petri in diaconum uigilium, ut sibi succederet. Unde facta iterum Synodo censuerunt sacerdotes omnes propter reuerentiam sancte Sedis, quia contra canones hoc fuerat factum, et quia  culpa eum respiciebat, qui sibi successorem constituisset. Quapropter Bonifacius reum se confessus est, quod in Diaconum uigilium sua subscriptione ehirographi ante confessionem B. Petri Apostoli fecisset, ipsumque chirographum sub presentia omnium sacerdotum et cleri, et senatus in incendio consumpsit. Tunc uenit relatio ab Afris Episcopis de constitutione, et ut consilio Domini Pape omnia Carthaginensis Episcopus faceret. Sepultus autem est in basilica B. Petri Apostoli, sub die 17. mens. Octob. Et cessauit Episcopatus dies 15.



LuIII.

IOANNES, qui et Martirius, natione Romanus, ex  patre Proiecto, de Celio monte, sedit annis 2. mensibus 4. diebus 6. Eodem tempore Iustinianus Augustus, uir religiosus summo amore Christiane religionis misit fidem suam scriptam chirographo proprio ad sedem Apostolicam per Episcopos Epatium, et Demetrium. Sepultus est autem Ioannes Papa in basilica B. Petri Apostoli, 6. Kalend. Iunias. Et cessauit Episcopatus dies 6.



LIX.

AGAPITUS, natione Romanus, ex patre Gordiano presbytero ad sanctos Ioannem et Paulum, sedit mensib. 11. diebus 18. Hic libellos anathematis quos inuidie dolo extorserat, Bonifacius a presbyteris et Episcopis contra canones et contra Dioscorum in medio Ecclesie congregatis omnibus incendio consumpsit,  et totam Ecclesiam absoluit. Denique missus est a Theodato rege Gothorum ad Domnum Iustinianum Augustum, qui indignabatur contra eumdem regem quod occidisset Reginam Amalsuentham commendatam sibi, filiam scilicet Theodorici regis, qui eum regem fecerat. Ingressus ergo Agapitus Constantinopolim 10, Kalend. Maii susceptus est cum gloria, et cepit altercationem habere cum Iustiniano Augusto de religione. Responsumque reddidit constantissime de Domino IESU Christo, DEO et homine, quod in una persona IESU Christi due sint nature. Qua altercatione Anthemium Constantinopolitanum Episcopum inuenit hereticum. Dixit itaque Imperator Agapito: Aut consenti nobis, aut in exilium deportari te faciam. Cui respondit:  Ego quidem peccator ad Iustinianum Imperatorem Christianissimum uenire desideraui, nunc autem Diocletianum inueni. Scito tamen, te et Episcopum tuum idoneos non esse Christiane religionis, nisi duas naturas in Christo confiteamini. Tandem ex precepto Augusti accersito Anthemio, et discussione facta, nunquam uoluit confiteri in doctrina catholice responsionis, sed conuicit eum Sanctus Papa Agapitus, et ob id ab omnibus Christianis est glorificatus. Tunc Imperator, gaudio repletus, humiliauit se, et adorauit beatissimum Papam Agapetum, quia communione eiecit Anthemium, et expulit in exilium, et loco eius Menam nomine consecrauit Episcopum Catholicum. Qui etiam, postquam omnia obtinuit, pro quibus directus  fuerat quadam egritudine defunctus est Constantinopoli 10. Kalend. Maii. Cuius corpus in loculo plumbeo translatum est in basilicam B. Petri Apostoli, ubi et sepultum est, 12. Kalend. Octob. Et cessauit Episcopatus dies 58.



LX.

SILuERIUS, natione Campanus, ex patre Hormisda Episcopo Romano, sedit anno 1. mensib. 5. dieb. 11. Hic leuatus est a tyranno Theodato sine deliberatione decreti. Qui corruptus pecunia talem timorem induxit clero, ut qui non consentiret in huius ordinatione gladio puniretur. Quocirca sacerdotes non subscripsere ante ordinationem eius secundum morem antiquum, sed postmodum. Post menses uero duos  nutu diuino exstinguitur Theodatus, et eleuatur rex uuitigis. Qui Rauennam ueniens tulit sibi uxorem filiam Amalasuente regine. Unde indignatus Imperator Iustinianus misit Belesarium patritium cum exercitu, ut liberaret omnem Italiam a captiuitate Gothorum. Tunc ueniens patritius in partes Sicilie, audiuit quod Gothi fecissent sibi regem, et inde per Campaniam properauit Neapolim, quam et obsidere cepit, quia ciues Neapolitani noluerant aperire ei. Qui pugnando ciuitatem introiuit, et ductus furore interfecit et Gothos, et omnes ciues Neapolitanos, ita ut nulli sexui, uel etati parceret, nec sacerdotibus, aut seruis DEI, uel sanctimonialibus. Factoque maximo bello contra uuitigis, ingressus est urbem Romam 4. Idus Decembr. et ciuitatem muniuit. Nocte  ipsa, qua introiuit urbem, hi qui erant in ciuitate, uel foris, fugerunt Rauennam, et omnes portas dimiserunt apertas. Tunc colligens uuitigis rex multitudinem exercitus Gothorum regressus contra Romam 9. Kalend. Mart. et fixit castra ad pontem Miluium, et uno anno ita obsessa est ciuitas Romana, ut nulli esset facultas exeundi, uel intreundi. Intra ciuitatem autem grandis fames erat, ut aqua uenundaretur pretio, nisi Nympharum [remedium] rechedus subuenisset. Pugne autem maxime erant, Belesario defendente Romanos uel ciuitatem: quam et liberauit a Gothis; quos postmodum Rauennam fugere compulit. Tunc erat uigilius Diaconus apocrisiarius in Constantinopoli, qui sciebat dolorem Augusti pro Anthemio Patriarcha, qui depositus fuerat  a sanctissimo Agapito Papa, eo quod hereticus repertus esset, et in locum eius Menam seruum DEI constituisset. Consilio denique uigilii misit Romam epistolas Siluerio Pape, rogans et obsecrans: aut ad nos, ne pigriteris uenire: aut certe reuoca Anthemium in locum suum. Quas litteras dum legisset B. Siluerius, ingemuit, et dixit: Modo scio, quod hec causa finem uite mee adduxit. Fiduciam tamen habens in Domino rescripsit Auguste. Domina Augusta, ego rem istam nunquam facturus ero, ut reuocem hominem hereticum, in sua nequitia damnatum. Tunc indignata Augusta misit ad Belesarium iubens per uigilium diaconem. uide aliquas occasiones in Siluerium Papam, et depone illum ab Episcopatu, aut certe festinus transmitte eum ad nos.  Ecce ibi habes uigilium archidiaconem, et apocrisiarium nostrum carissimum, qui nobis pollicitus est reuocare Anthemium patriarcham. Suscepta iussione Belesarius dixit: Ego quidem iussionem facio, sed ille qui interest in nece Siluerii Pape, ipse reddat rationem de factis suis Domino IESU Christo. Et urgente iussione, exierunt quidam falsi testes, qui dixerunt: Quadam uice inuenimus Siluerium Papam scripta mittentem ad regem Gothorum, in quibus continebatur. ueni ad portam, que appellatur. Asinaria iuxta Lateranis, et ciuitatem trado ac Belesarium patritium. Quod audiens Belesarius non credidit, sciens quod per inuidiam hec dicerentur. Sed dum multi in eadem accusatione  ne persisterent, timuit, fecitque Siluerium ad se uenire in palatium Pincis, et foris retineri omnem clerum. Cumque ingressus esset cum solo uigilio, Antonina patritia, ut iacebat in lecto, uidens eum dixit: Dic Domine Silueri Papa, quid fecimus tibi et Romanis, ut tu uelles nos in manus Gothorum tradere? Adhuc ea loquente, ingressus Ioannes Subdiaconus regionarius prime sedis tulit pallium de collo eius, et duxit in cubiculum, ubi exspoliatum eum induit ueste monachica. Quem Xistus subdiaconus regionis sexte uidens monachum, egressus foras nunciauit ad clerum, dicens: Quia domnus Papa depositus est, et factus est monachus. Qui audientes, fugerunt omnes. Suscepit autem eum uigilius archidiaconus in sua quasi fide, et misit in  exilium in Ponzas, ac sustentauit eum pane tribulationis et aqua augustie. Qui deficiens confessor mortuus est, et sepultus in eodem loco 12. Kalend. Iul. ibique saluantur infirmi. Et cessauit Episcopatus dies 5.



LXI.

uIGILIUS, natione Romanus, ex patre Ioanne Consule, sedit annis 17. mensibus 6. diebus 26. Eodem tempore Belesarius commisit bellum contra uuitigem regem Gothorum, quem fugientem noctu insecutus est Ioannes Magister militum, cui cognomentum Sanguinarius, et tenuit eum, adduxitque ad Belesarium, qui perduxit eum sub sacramento saluum ad Imperatorem Iustinianum Constantinopolim. Quem Imperator fecit patritium et comitem, transmisitque  iuxta fines Persarum, ubi uitam finiuit. Belesario uero egere gratias Imperator et Augusta, et remiserunt eum in Africam, que redacta est sub republica, interfecto sub dolo pacis [Gundaro] uuimarith rege uandolorum. Quo tempore scripsit Theodora Augusta ad uigilium Papam: ueni, adimple nobis, que prona uoluntate promisisti de patre nostro Anthemio, et reuoca eum in officium suum. Ad hec rescripsit uigilius: Absit hoc a me, Domina Augusta. Prius locutus sum male et insipienter, modo autem nullo modo tibi consentiam, ut reuocem hominem hereticum et anathematizatum. Quod si indignus uicarius sum B. Petri Apostoli, quomodo fuerunt antecessores mei sanctissimi, Agapitus et Siluerius, qui eum damnauere? Tunc Romani suggesserunt,  quod consilio uigilii depositus fuisset Siluerius, mandantes, quia male agit cum Romanis seruis tuis, et cum ipsa plebe tua: sic enim est furiosus, ut daret alapam notario suo, qui mox cadens ad pedes eius expirauit. Item dedit neptem suam uigiliam Astherio Consuli filio mulieris uidue, quem fecit teneri nocte, et tamdiu cedi, quamdiu uitam finiret. Quo audito, Augusta misit Anthemium Scribonem cum uirtute maiori ad Romam, dicens: Excepto in basilica S. Petri, parce. ceterum, si in Lateranis, aut in palatio, aut in qualibet Ecclesia inueneris uigilium, impositum mox naui perduc eum ad nos. Quod nisi feceris, per uiuentem in secula excoriari te faciam. Qui Anthemius Scribo ueniens  Romam, inuenit eum in Ecclesia S. Cecilie 10. Kalend. Decemb. erat enim dies natalis eius. Qui munera erogando ad populum repertus est, et depositus ad Tyberim, missusque in nauim; quem plebs et populus sequebatur, clamando, ut orationem ab eo acciperet. Et data oratione, dixit omnis populus, Amen. Et mota est nauis. uidentes Romani, quod mota est nauis, in qua sedebat uigilius, tunc populus cepit post eum iactare lapides, fustes, cacabos, et dicere: Fames tua tecum, mortalitas tua tecum. male fecisti cum Romanis, male inuenias ubi uadis. Et quidem amatores eius secuti sunt eum de Ecclesia. Qui ingressus Siciliam in ciuitate Catinensi permissus est facere ordinationem per mensem Decemb. presbyteros et diaconos. Ex quibus retransmisit  Romam Ampliatum presbyterum uicedominum suum, et ualentinum Episcopum ad S. Rufinam, et Secundum ad custodiendum Lateranis, et gubernandum clerum. Qui ualefaciens omnibus ingressus est Constantinopolim in uigilia Domini nostri IESU Christi. Quem obuius Imperator osculatus est, et cepit flere, ac plebs illa psallebat ante eum usque ad Ecclesiam S. Sophie, Ecce aduenit dominator Dominus, etc. Per biennium enim fuerant intentiones de Anthemio patriarcha, ostendentes cautionem manus eius, qua promiserat eum reuocare in locum suum. Sed uigilius magis desiderans mori, quam uiuere, nullatenus uoluit eis consentire, et dixit: Ut uideo, non me fecerunt uenire ad se Iustinianus et Theodora, sed Diocletianus et Eleutheria. Facite ut uultis, digna enim factis recipio. Tunc dedit alapam  in faciem eius quidam, dicens: Homicida, nescis quibus loqueris? nescis, quia Siluerium Papam occidisti? et filium mulieris uidue calcibus et fustibus interfecisti? Tunc fugiens in basilicam S. Euphemie tenuit columnam altaris. Qui tractus ab ea, et eiectus foris Ecclesiam, fecerunt mitti funem in collo eius, et traxerunt eum per totam ciuitatem usque ad uesperum. Tunc missus est in custodiam, ubi dabantur ei modice panis et aqua. Clerus autem Romanus, qui cum eo erat, missus est in exilium per diuersa metalla incidenda. Tunc Gothi cum suo rege Bandua, qui Totila nuncupabatur, descendentes Romam obsederunt eam, et facta est fames in ciuitate Romana, ut etiam natos suos uellent comedere.  Quadam itaque die intrauit rex Romam a porta S. Pauli, indictione 13 et habitauit cum Romanis, quasi pater cum filiis. Quidam uero de Senatoribus fugientes ingressi sunt Constantinopolim, et uenerunt ad Imperatorem afflicti et desolati. Quos consolatus est Imperator, et misit Narsetum Eunuchum et cubicularium suum in Italiam. Cui data pugna cum Gothis donauit DEUS uictoriam, et occisus est rex et multitudo Gothorum interfecta est. Tunc adunatus clerus rogauit Narsetem, ut una cum eius suggestione rogaret Principem, ut si adhuc uiueret uigilius Papa, aut presbyteri, seu diaconi, uel clerus, qui cum eodem fuerat in exilium deportatus, reuerteretur. Suscepta relatione Narsetis, uel cuncti  cleri Romani letus effectus est Imperator et omnes inclyti eius, eo quod requiem dedisset DEUS Romanis. Mox misit, per diuersa loca, ubi fuerant in exilium deportati, in Gypso et Proconeso, et iussit ante se uenire Imperator, dicens eis: uultis recipere uigilium, ut fuit Papa uester, an archidiaconum uestrum Pelagium, et manus mea erit uobiscum. Responderunt omnes: Imperet DEUS pietati tue, ut restituat nobis modo uigilium, et quando uoluerit eum DEUS transire de hoc seculo, tunc cum uestra preceptione donetur nobis Pelagius noster archidiaconus. Tunc dimisit omnes cum uigilio, et uenerunt Siciliam in ciuitatem Syracusis, ubi afflictus calculi dolore mortuus est. Cuius corpus translatum est Romam, et sepultus est ad S. Marcellum, uia Salaria.  Et cessauit Episcopatus menses 3 et dies 5.



LXII.

PELAGIUS, natione Romanus, ex patre Ioanne uicariano, sedit annis 11 mensibus 10, diebus 18. Quem, dum non essent Episcopi, qui eum ordinarent, eo quod multitudo religiosorum sapientium, et nobilium subduxerat se a communione eius, dicens, quia in morte uigilii Pape se immiscuit, ut tantis penis affligeretur, ordinauerunt duo Episcopi, Ioannes de Perusia, et Bonus de Ferentino, et Andreas presbyter de Hostia. Nam non erat in clero uel monasteriis, qui posset promoueri. Tunc Narses et Pelagius Papa consilio inito sumpta Litania a S. Pancratio cum hymnis et canticis spiritualibus uenerunt ad S. Petrum Apostolum, ubi idem Papa tenens  Euangelia et crucem Domini super caput suum in ambonem ascendit, et satisfecit populo, quia nullum malum peregisset contra uigilium, petiitque confirmari, ut si quis ille est in sancta Ecclesia ab Ostiario usque ad gradum Episcopi, neque per aurem, neque per aliquas promissiones proficiat, quia Simoniacum est: Mortuus est autem et sepultus in basilica B. Petri Apostoli. Et cessauit Episcopatus menses 2, dies 25.



LXIII.

IOANNES, ex patre Anastasio illustri, sedit annis 12. mensibus 11. dieb. 26. Eo tempore Heruli in Tharsiam uenerunt, leuato super se rege Sindaldo, et premebant cunctam Italiam. Contra quos Narses egressus, regem eorum interfecit, et omnem gentem  subiugauit. Deinde simili modo Immingus et Bucellenus duces Francorum premebant Italiam, sed auxiliante Domino, et ipsi a Narsete interfecti sunt. Cumque tali euentu gauderet tota Italia, Romani inuidia ducti suggesserunt Iustiniano et Suffine [Sophie], quia Romanis magis expetierat Gotis seruire quam Grecis, ubi Narses Eunuchus imperat. Quod Narses audiens de Roma uenit Campaniam, et indignatus scripsit genti Langobardorum, ut uenirent, et possiderent Italiam. Que omnia, ut cognouit Ioannes Papa, festinus uenit Neapolim, et obtinuit a Narsete, ut reuerteretur Romam: qui relicta Italia, pro qua ualde laborauerat, Constantinopolim redire decreuerat. Utrique ergo reuersi sunt. Et  sanctissimus quidem Ioannes habitauit multo tempore in cimiterio Sanctorum Tiburtii et ualeriani. Narses uero Romam ingressus post multum temporis mortuus est. Sanctissimus quoque Ioannes et ipse mortuus sepultus est in basilica B. Petri Apostoli. Et cessauit Episcopatus mensibus 10. diebus 3.



LXIu.

BENEDICTUS, natione Romanus, de patre Bonifacio, sedit annis 4. mense 1. diebus 29. Eodem tempore gens Langobardorum inuasit omnem Italiam, simulque et fames nimia adeo, ut etiam multitudo castrorum se traderet Langobardis, ut temperare possent ab inopia famis. In istis itaque laboribus et afflictionibus positus sanctissimus Papa mortuus est, et sepultus in B. Petri Apostoli basilica in secretario.  Et cessauit Episcopatus menses 3. dies 10.



LXu.

PELAGIUS, natione Romanus, de patre Unigildo, sedit annis 10. mens. 2. dieb. 10. Hic ordinatur absque iussione Principis, eo quod obsiderent ciuitatem Romanam Langobardi, qui Italiam multa uastatione infestabant. Cuius temporibus tante pluuie fuerunt, ut omnes dicerent, quia aque diluuii superinundauerunt, et talis clades fuit, qualem a seculo nullus meminit fuisse. Hic mortuus est, et sepultus ad B. Petrum Apostolum. Et cessauit Episcopatus menses 3. dies 25.



LXuI.

GREGORIUS, natione Romanus, ex patre Gordiano, sedit annis 13. mens. 6. diebus 10. Hic exposuit  homilias Euangeliorum, et multa alia, que enumerare non possumus, adiecitque in canone. Dies nostros in tua pace dispone, etc. Misit etiam predicatores ad gentem Anglorum, qui eos conuerterent ad Dominum IESUM Christum. Domum quoque suam monasterium constituit. Qui mortuus sepultus est ad B. Petrum Apostolum ante Secretarium die 12. mensis Martii. Et cessauit Episcopatus menses 5. dies 19.



LXuII.

SABINIANUS, natione Tuscus, de ciuitate Blera, ex patre Bono, sedit annum 1. menses 5. dies 9. Quo tempore fuit fames grauis in ciuitate Romana. Qui facta pace cum gente Langobardorum iussit aperiri horrea Ecclesie et uenundari frumenta pro solido  uno modios 30. Hic in Ecclesia B. Petri Apostoli luminaria addidit. Qui sepultus est in Ecclesia B. Petri Apostoli. Depositus autem est sub die 22. mens. Februar. Et cessauit Episcopatus mensibus 10. dieb. 26.



LXuIII.

BONIFACIUS, natione Romanus, ex patre Ioanne, sedit mensibus 8. diebus 22. Hic obtinuit apud Phocatem Principem, ut sedes Apostolica B. Petri Apostoli caput esset omnium Ecclesiarum, quia sedes Constantinopolitana primam se omnium Ecclesiarum scribebat. Constituit etiam Synodum in Ecclesia B. Petri Apostoli, in qua sederunt Episcopi 72. presbyteri 30. diaconi 3. et clerus omnis, sub anathemate,  ut nullus Pontifice uiuente Episcopum ciuitatis se presumat dicere, aut partes sibi de electione facere, nisi tertio die depositionis eius. tuncque adunato clero et filiis Ecclesie electio fiat. et quem quis uoluerit, habebit sibi licentiam eligendi sacerdotem. Defunctus autem sepultus est in Ecclesia B. Petri Apostoli die 12. mens. Nouemb. Et cessauit Episcopatus mens. 10. dies 6.



LXIX.

BONIFACIUS, natione Marsus, de ciuitate ualeria, ex patre Ioanne medico, sedit annis 6. mens. 8. diebus 13. Huius temporibus fames, pestilentia, et inundationes aquarum grauissime fuerunt. Qui petiit a Phocate principe templum, quod appellabatur Pantheon, in quo fecit Ecclesiam beate,  semperque uirginis Marie. Qui defunctus die 25. mensis Maii, sepultus est ad beatum Apostolum Petrum.



LXX.

DEUSDEDIT, natione Romanus, ex patre Stephano subdiacono, sedit annis 3. diebus 23. Hic clerum multum dilexit. Sacerdotes et clerum ad loca pristina reuocauit. Cuius temporibus ueniens Eleutherius patritius et cubicularius Rauenna, occidit omnes, qui in necem Ioannis Exarchi, et iudicis Reipub. fuerant. Cumque susceptus esset optime a sanctissimo Deusdedit Papa, egressus de Roma uenit Neapolim, que tenebatur a Ioanne Consino antarta. Contra quem pugnando interfecit eumdem tyrannum, ingressus Neapolim, et cum eo alios multos: sicque  reuersus est Rauennam, ubi data militibus roga facta est pax magna in tota Italia. Hic constituit secundam Missam fieri in clero. Quo tempore factus est terremotus magnus mense Augusto, indictione 6. Post hec secuta est clades scabierum in populo, ita ut nullus esset, qui posset mortuum suum recognoscere. Qui defunctus sub diem 8. mensis Nouemb. sepultus est ad B. Petrum Apostolum. Hic dimisit pro obsequio suo ad omnem clerum rogam unam integram. Et cessauit Episcopatus mense 1. diebus 16.



LXXI.

BONIFACIUS, natione Campanus, de ciuitate Neapoli, ex patre Ioanne, sedit annis 5. Hic constituit,  ut testamentum ualeat secundum iussionem Principis, et ut nullus trahatur de Ecclesia, nec presumat acolythus reliquias Sanctorum Martyrum leuare, nisi presbyter, et ut in Lateranis acolythus non baptizet cum diacono, sed subdiaconi sequentes. Eodem tempore ante diem ordinationis eius Eleutherius patritius et Exarchus antarta assumpsit regnum. Qui ueniens ad ciuitatem Romanam, in castro, quod dicitur, Luciolus, a militibus Rauennatibus interfectus est, et caput eius delatum Constantinopolim ad piissimum Principem. Defunctus autem beatissimus Bonifacius sepultus est ad B. Petrum Apostolum die 25. mensis Octob. Et cessauit Episcopatus dies 13.



LXXII.


HONORIUS, natione Campanus, ex patre Petronio Consule, sedit annis 12. mensibus 11. diebus 17. Hic constituit, et decreuit in Ecclesia, ut omni hebdomada Sabbatho die exeat Letania a S. Apollinari ad B. Petrum Apostolum, et cum hymnis et canticis omnis populus ei occurrere debeat. Qui sepultus est ubi supra, sub die 4. Idus Octob. Et ce sauit Episcopatus anno 1. mens. 7. diebus 18



LXXIII.

SEuERINUS, natione Romanus, ex patre Abieno, sedit mensibus 2. diebus 4. Huius temporibus, cum tantum esset electus, nondum autem ordinatus, deuastatum est Episcopium Lateranense a Mauritio  chartulario, et Hisatio patritio Exarcho Italie, qui aduersus Ecclesiam DEI inito consilio concitauerunt exercitum Romanum, dicentes: Quid prodest, quod tante pecunie congregate sint in Episcopio Lateranensi ab Honorio Papa, et militibus nichil exinde subuenitur, quando et roge uestre, quas Domnus Imperator uobis per uices mandauit, ibi sunt a sancto uiro recondite? His auditis omnes armati a puero usque ad senem uenerunt ad predictam Ecclesiam, quam tamen irrumpere non potuerunt, resistentibus his, qui cum sanctissimo Seuerino aderant. Unde Mauritius, quod ui non potuit, dolo fecit ingressus uestiarium Lateranensis Episcopii, et sigillauit omnia que Christianorum pietas pro redemptione animarum suarum sancto Petro reliquerat. Misitque  postmodum Rauennam epistolas ad Hisatium patritium, qui illico Romam ueniens omnes primates Ecclesie in exsilium deportari iussit, ne esset qui impediretur suis negotiis. Deinde post dies aliquantos ingressus Lateranense Episcopium per dies 8. depredatus est illud, partemque maximam direxit Constantinopolim Heraclio Imperatori, et sic ordinatus est sanctissimus Seuerinus. Qui etiam sepultus est ad beatum Petrum Apostolum sub die 4. Non. August. Et cessauit Episcopatus menses 4. diebus 29.



LXXIu.

IOANNES, natione Dalmata, ex patre uenantio Scholastico, sedit anno 1. mensibus 9. diebus 19.  Hic misit multas pecunias per omnem Dalmatiam seu Histriam per sanctissimum et fidelissimum Martinum Abbatem propter redemptionem captiuorum, qui a gentibus depredati fuerant. Sepultusque est ad B. Petrum Apostolum sub die Id. Octob. Et cessauit Episcopatus mense 1. dieb. 10.



LXXu.

THEODORUS, natione Grecus, ex patre Theodoro Episcopo de ciuitate Hierosolyma, sedit annis 6. mensibus 5. diebus 18. Huius temporibus Mauritius Chartularius, per quem Hisacius multa mala operatus est, coniurauit contra eumdem Hisatium adiunctis sibi omnibus, qui in circuitu ciuitatis Romane per castra morantes Ecclesiam DEI deuastauerant,  uolens sibi regium nomen imponere. Hec audiens Hisatius misit Donum magistrum militum et Sacellarium suum ad ciuitatem Romanam, cui, relicto Mauritio, occurrit omnis exercitus Romanus. Ipse uero Mauritius fugit ad S. Mariam ad Presepe. Unde abstractus misere boias in collo eius, ac cum omnibus suis consiliariis, inboiatis transmissus est Rauennam per manus Marini Scribonis, et Thomati Chartularii. Quem etiam iuxta Rauennam in loco, qui dicitur, Ficudas 12. milliario a ciuitate decollauerunt, sicut ab Hisatio mandatum fuerat. Cuius caput perductum est Rauennam. Quod postquam uidit Hisatius, ualde gauisus ad exemplum multorum iussit per ciuitatem circumferri, et post in stipite poni. Illos autem, qui cum ipso directi fuerant inboiati,  positos sub arcta custodia, dum cogitaret qua morte eos puniret, nutu DEI percussus interiit, et hi de carcere ad sua sunt reuersi. Audiens quoque Imperator mortem Hisatii, misit Theodorum patritium exarchum, cui cognomentum, Calliopa, ad regendam omnem Italiam. Quo tempore uenit Pyrrhus ex Africa, qui fuerat Episcopus et patriarcha Constantinopolitanus ad limina Apostolorum, et libellum cum sua subscriptione obtulit Apostolice Sedi, condemnans omnia, que a se, uel a decessoribus suis scripta uel acta sunt, aduersus immaculatam nostram fidem. Quem honorans Domnus Papa, ut sacerdotem regie ciuitatis, fecit ei cathedram iuxta altare poni. Sed rursus, cum more canis ad proprium impietatis uomitum repedasset, sanctissimus Theodorus conuocauit  uniuersos sacerdotes, et clerum, ac in Ecclesia B. Petri Apostolorum Principis condemnauit eum sub uinculo anathematis. Deinde Paulum regie ciuitatis patriarcham regulariter increpauit, nec non per apocrisiarios admonuit, quatenus proprium emendaret commentum, atque ad orthodoxam fidem, catholicamque Ecclesiam remearet. Qui tandem, cum eum non posset a suo conamine reuocare, secundum Apostolicam auctoritatem depositionis ultione percussit. Sepultus est autem B. Theodorus ad B. Petrum Apostolum, pridie Idus Maii.



LXXuI.

MARTINUS, de ciuitate Tudertina prouincie Tuscie, sedit annis 6. mense 1. diebus 26. Huius temporibus Paulus Constantinopolitane urbis Episcopus spiritu  superbie inflammatus, non solum uerbis, sed etiam libris, sententiis nefandissimorum hereticorum catholicum dogma eneruare studuit; definiens, nec unam, nec duas uoluntates, aut operationes in Christo Domino confiteri. Qua presumptione ad tantam insaniam deuenit, ut altare sancte Romane sedis, quod erat in domo Placidie sacratum, subuerteret, atque apocrisiarios nostros immaculatam hostiam ibidem offerre prohiberet. Ipsi uero Apocrisiarii dicendo eum constanter hereticum detenti sunt, et in custodiam retrusi: alii autem in exilium deportati, nonnulli uerberibus afflicti. Quod audiens Martinus sanctissimus Episcopus misit, et congregauit Episcopos in urbe Roma 105, fecitque Synodum  secundum instituta orthodoxorum Patrum in Ecclesia Saluatoris iuxta Episcopium Lateranense, residentibus Episcopis ac presbyteris, et astantibus diaconibus, et clero uniuerso, ubi condemnauerunt sub anathematis ultione perculsos Cyrum Alexandrinum, Pyrrhum, Sergium et Paulum patriarcham Constantinopolitanum. Ipsis diebus direxit Imperator in Italiam Olympium cubicularium et exarchum ad regendam omnem Italiam, precipiens ei, sicut Paulus suggesserat, ut in typo libelli ab eodem Paulo editi omnes Episcopos Italie subscribere faceret. Si autem quoquo modo fieri posset, ipsum Martinum Papam teneret, quia tunc facilius Episcopi Italie subscriberent. Quod si Romanus, uel Rauennatis exercitus contradiceret, et inpresentiarum  sileret, donec omnem obtineret prouinciam. Cuius iussis parens Olympius uenit Romam, et inuenit sanctam Romanam Ecclesiam in fide Catholica firmissimam, uoluitque armatus cum exercitu schisma intromittere, sed prohibitus DEI uirtute necesse habuit palam declinare a sua mala intentione. Unde in Ecclesia sancte DEI genitricis Marie ad Presepe, dum ei Domnus Papa inter Missarum solemnia communionem porrigeret, uoluit eum interficere: ita enim mandauerat suo spathario, quem DEUS omnipotens excecauit, ne sanctissimi Episcopi sanguis effunderetur, et Ecclesia Catholica heresi subiugaretur. Nam predictus armiger iureiurando ita accidisse professus est. uidens ergo Olympius exarchus, quia manus DEI circumtegebat Martinum  sanctissimum Papam, pacem cum eo iniit, ac deinde collecto exercitu Siciliam profectus est aduersus gentem Sarracenorum, ubi maior pars exercitus Romani interiit, et exarchus ipse morbo decessit. Cui successit directus ab Imperatore Theodorus exarchus, qui cognominabatur Calliopas, cum Theodoro imperiali cubiculario, qui et Pellurius dicebatur. Qui tollentes Martinum Papam de Ecclesia Saluatoris, que Constantiniana appellatur, perduxerunt Constantinopolim, et nec sic eis acquieuit. Quapropter directus est in exilium, uel locum qui dicitur Cersona, ubi, sicut DEO placuit, uitam in pace finiuit sub die 17. mensis Septembris. Qui confessor multa mirabilia operatur usque in hodiernum diem.



LXXuII.


EUGENIUS, natione Romanus, de regione prima Auentinensi, clericus a cunabulis, ex patre Rufiniano, sedit annis 2. mensibus 9. diebus 24. His temporibus Petrus patriarcha Constantinopolitanus direxit Synodicam iuxta consuetudinem ad sedem Apostolicam omnino obscurissimam, in qua non declarauit operationes aut uoluntates in Domino nostro IESU Christo. Unde accensus populus uel clerus cum maiore strepitu eam a sancta DEI Ecclesia proiecerunt, ita ut nec eumdem Papam dimitteret Missas celebrare in basilica sancte DEI genitricis Marie ad presepe, nisi promisisset se minime eam suscepturum. Qui etiam sepultus est ad B. Petrum Apostolum  sub die 4. Nonas Iun. Et cessauit Episcopatus mense 1. diebus 28.



LXXuIII.

uITALIANUS, natione Segnensis, ex prouincia Campanie, ex patre Anastasio, sedit annis 14. mensibus 6. Hic direxit responsales suos cum Synodica iuxta consuetudinem in regiam urbem ad piissimos Principes, significans de sua ordinatione. Cuius temporibus uenit Constantinus Augustus Romam, susceptus ab eodem Papa, cui et occurrit, indictione sexta, quinto milliario ab urbe. Cumque per duodecim dies in ciuitate Romana demoratus per diuersa loca plurima dona obtulisset, omnia que erant in ere ad ornatum ciuitatis deposuit. Sed et Ecclesiam S. MARIAE ad Martyres tegulis ereis discooperuit,  et cum aliis rebus in regiam urbem direxit. Reuersus autem Siciliam habitauit Syracusis, ubi tales afflictiones populo prouinciarum Calabrie, Sicilie, Africe, uel Sardinie per diagrapha, seu capita atque nauticationes imposuit, quales a seculo nunquam fuerant audite, auferens uasa sacra, uel cimilia sanctarum DEI Ecclesiarum. Qui postmodum 15 die mensis Iulii, per indictionem 12. proditus in balneo occisus est. Secuta est statim mors sanctissimi uitaliani, qui sepultus est ad S. Petrum Apostolum sub die 6. Kalend. Februar. Et cessauit Episcopatus mensibus 2. diebus 13.



LXXIX.

 ADEODATUS, natione Romanus, ex monachis, ex patre Iouiano, sedit annis 4. mensib. 2. diebus 5. Huius temporibus Mezentius, qui erat in Sicilia cum exercitu Orientali arrepto regno intarzizauit, et exercitus Italie per diuersa fugit, quousque DEO auxiliante idem interemptus est, et caput eius intarta Constantinopolim perductum. Post cuius mortem Sarraceni Siciliam obtinuerunt, et multis occisis, populus in montanis, seu in castris confugium fecit. Illi uero reuersi Alexandriam secum asportauerunt, que a ciuitate Romana illuc nauigio fuerant delata. Predictus quoque sanctissimus uir casalia conquisiuit, et in uita sua Abbatem et congregationem ibidem constituit. Post cuius transitum tante pluuie et tonitrua fuerunt, qualia nulla etas  meminit. Et nisi per Letanias, que quotidie fiebant, Dominus propitiatus esset, homines et pecora interirent. Renascentibus quoque leguminibus denuo in campis propter nimias pluuias nil triture in horrea recondere ualebant. Sepultus autem est beatissimus Adeodatus ad S. Petrum Apostolum sub die 6. Idus Iul. Et cessauit Episcopatus mensibus 4. diebus 15.



LXXX.

DONUS, natione Romanus, ex patre Mauritio, sedit anno 1. mensibus 6. diebus 10. Hic repperit in urbe Roma, in monasterio quod appellatur Beziana, Nestorianistas monachos Syros, quos per monasteria diuersa diuisit, et ibidem monachos Romanos  instituit. Cuius temporibus Ecclesia Rauenne, que se ab Ecclesia Romana segregauerat causa autocephalie denuo se pristine sedi Apostolice subiugauit. Cuius Ecclesie presul, nomine Reparatus, e uestigio, ut DEO placuit, uitam finiuit. Hic dum esset electus Augusto mense, stella a parte Orientis apparuit a gallicantu usque mane per tres menses, et eius radii celos penetrabant. Que post semetipsam reuersa disparuit, et a parte orientis maxima mors hominum subsecuta affuit. Sepultus autem est ad B. Petrum Apostolum sub die 3. Idus April. Et cessauit Episcopatus mensib. 2. dieb. 15.



LXXXI.

AGATHO, natione Siculus, sedit annis 2. mensibus 6. diebus 3. Huius temporibus Theodorus Archiepiscopus  Rauenne semetipsum sedi Apostolice post multorum annorum curricula presentauit. Suscepit autem diualem iussionem piissimorum Principum Constantini, Heraclii et Tyberii Augustorum per Epiphanium gloriosum a secretis, que missa fuerat predecessori suo Dono Pape, exhortans, ut debeat sacerdotes uel misso suos dirigere in regiam urbem pro adunatione sanctarum DEI Ecclesiarum. Quod facere non distulit, et Episcopos ac presbyteros, uel religiosos monachos illuc quantocyus direxit. Quo tempore Luna eclypsin pertulit. 18 die mensis Iunii, indictione 8. Quam mortalitas grauissima per tres sequentes menses subsecuta, intus et foris Urbem talis depopulata est, qualis nec aliorum Pontificum temporibus fuisse memoratur. Ingressi  denique legati Apostolice Sedis regiam urbem die 10 mensis Nouemb. indictione 9. Domino comitante sunt suscepti in oraculo B. Petri Apostolorum Principis intra palatium, porrigentes ei et scripta Pontificis. Quos dum suscepisset, commonuit, ut remittentes assertiones philosophicas, non furore, sed pacifica dispositione puram sanctorum Patrum, scripturarumque comprobatam fidem per Synodalia decreta satisfacerent, et inducias ad retractandum dedit, tribuens eis omnia, que ad sustentationem sufficiebant in domo, que appellatur Placidia. Dominica itaque die euocatis ad Sanctam Dei Genitricem ad Blachernas in tanta honorificentia, ut etiam eis in palatio caballos cum obsequio dirigeret. Die quoque 22. mensis Nouemb. in basilica, que Trullus  appellatur, sub regali cultu resedit Imperator, et cum eo Georgius patriarcha Constantinopolitanus, et Macarius Antiochenus, missique sedis Apostolice cum Episcopis Orientalium partium, numero 150. Post hec intromiserunt libros, et tomos diuersos, et Synodos, quas falsauerunt heretici estimantes, non propter ueritatem, sed per mendacium superare, qui non duas, sed unam uoluntatem et operationem dicebant in Christo; quod coram Principe et Synodo claruit. Deinde precepit pius Princeps missos in Synodo residere presentantes locum sanctissimi Agathonis Pape. Quibus dictum est, ut omnes libros, quos scirent ad causam fidei pertinere coram Synodo deferrent, quod et factum est,  Et uocato Georgio diacono, et cartophylace Ecclesie Constantinopolitane preceptum est ei, ut iuxta eorum notitiam codices ex bibliotheca Ecclesie ad medium deducerentur. In quibus repertum est duas naturas, duasque uoluntates uel operationes esse in Christo. Contraque confessus Macarius inuentus est mendax. Tunc interdixit pietas Augustalis Georgio Patriarche, ut minime in Ecclesia sua susciperet eumdem Macarium eiusque sequaces. Deinde, ut ueritatis lumen appareret, intromissa sunt coram Synodo uenerabilium Patrum dicta Ioannis Constantinopolitani, Cyrilli, Athanasii, Basilii, Gregorii Nazianzeni, Dionysii, Hilarii, Ambrosii, Augustini, et Leonis duas naturas, duas uoluntates uel operationes in  Christo dicentes ad satisfactionem Principis, uel Synodi. Sequenti die relecta est Synodica sanctissimi Agathonis Pape, quam Catholicis Patribus comprobatam subscripserant Occidentales Episcopi 120. Post hec hortati sunt Macarium omnes, ut de uoluntate uel operatione Christi suam proferret sententiam. Qui cum neque unam, neque duas uoluntates, uel operationes dicere uellet, Serenissimus Princeps tomum ipsius Macarii protulit, in quo apertissime unam uoluntatem in Domino affirmauerat, et manu sua subscripserat cum Theodoro et Georgio Patriarchis. Sed Georgius sanctissimus Patriarcha sui erroris penituit, et ita credere se, et predicare professus est, sicut sedes Apostolica tradit. Unde cum aliis Catholicis anathematizauit  omnes hereticos, et ipsum Macarium, postquam iussu Synodi et Principis ei ablatum est orarium a Basilio Cretensi Episcopo, et anathematizatum foris Synodum simul cum suo throno proiecere. Stephanum autem discipulum eius ceruicibus a S. Synodo Romani clerici expulerunt. Eadem hora tante tele aranearum nigerrime in medio populi ceciderunt, ut omnes mirarentur, ac ita sordibus hereseon expulsis unita est sancta DEI Ecclesia. In locum uero Macarii ordinatus est Theophanius Abbas monasterii Pagias, insule Siciliensis, et factus est patriarcha Antiochene Ecclesie. Macarius quoque cum suis amatoribus directus est in exilium ad ciuitatem Romanam, decretumque est, ut tollantur nomina Patriarcharum de dyptichis Ecclesiarum, uel de  picturis, aut foribus, ubi esse poterant, id est, Cyri, Sergii, Pyrrhi et Pauli, nec non et Petri, per quos error iste pullulauerat. Catholici uero populi tanta fuit gratia, ut ad letitiam sancti Concilii, quod in regia urbe erat, Ioannes Portuensis Episcopus, qui unus Legatorum erat, Dominicorum die octaue Pasche in Ecclesia S. Sophie coram Principe et Patriarcha publicas Missas latine celebraret, et unanimiter omnes laudes et uictorias piissimorum Imperatorum adclamarent. Suscepit etiam diualem iussionem secundum suam postulationem, qua releuata est quantitas, que solita erat dari pro ordinatione Pontificis, sic tamen, ut si contigerit post eius transitum electionem fieri, non debeat ordinari, nisi  prius decretum generale introducatur a regia urbe secundum antiquam consuetudinem. Sepultus est autem sanctus Agatho ad B. Petrum Apostolum 4 Idus Ianuar. Et cessauit Episcopatus anno 1, mensibus 7. diebus 5.



LXXXII.

LEO iunior, natione Siculus, de patre Paulo, sedit mensibus 10. diebus 17. Hic fuit eloquentissimus. in diuinis Scripturis sufficienter institutus, greca latinaque lingua eruditus, cantilena ac psalmodia precipuus, et in earum sensibus subtilissima exercitatione limatus. Hic suscipiens sanctam 6. Synodum, que in regia urbe acta fuerat sub Constantino Principe a duobus Patriarchis, Constantinopolitano  et Antiocheno atque 150 Episcopis, eam studiosissime de greco in latinum transtulit. Qui etiam damnatis aliis hereticis duos tantum absoluit, id est, Anastasium presbyterum, et Leontinum diaconum in die sancto Theophanie exponentes per propria scripta fidem suam, iuxta quod sancta Synodus determinauit. Huius temporibus percurrente diuali iussione piissimi Principis restituta est Ecclesia Rauennatis sub ordinatione Apostolice sedis, ut defuncto Archiepiscopo electus ad ciuitatem Romanam ueniat ordinandus, et constituit, quid soluere debeat pro usu pallii, aut diuersis Ecclesie officiis. Sed et ne Mauri quondam Episcopi anniuersitas aut Agenda celebretur, nec non typum autocephalie, quem sibi  elicuerant ad amputanda scandala sedis Apostolice restituerunt. Eiusdem quoque temporibus Luna eclypsin pertulit die 15. mensis Aprilis, indictione 11. Post cenam Domini nocte pene tota in sanguinem uersa. Qui etiam sepultus est ad B. Petrum Apostolum, sub die 5. Nonas Iulias. Et cessauit Epicopatus menses 11. dies 22.



LXXXIII.

BENEDICTUS, iunior natione Romanus, patre Ioanne, sedit menses 10. dies 12. Hic a puerili etate in scripturis et cantilena doctissimus et benignus, suscepit diuales iussiones Constantini magni Principis ad uenerabilem clerum et populum, atque felicissimum exercitum Romane ciuitatis, per quas  concessit, ut qui electus fuerit in Sede Apostolica e uestigio absque tarditate Episcopus ordinetur. Hic una cum clero et exercitu suscepit mallones capillorum Domni Iustini et Heraclii filiorum clementissimi Principis. Quo tempore apparuit stella noctu ueluti luna sub nube inter natalem Domini et Theophaniam. Item prope exitum mensis Februarii in die ab occasu exiit stella meridie, et in partes Orientis declinauit. Post hoc mons Bebius, qui est in Campania, mense Martio per diem eructuauit, et omnia loca circumquaque pre puluere exterminata sunt. Qui e uestigio infirmitate detentus defunctus est ac sepultus ad S. Petrum Apostolum sub die 8. Idus Maii. Et cessauit Episcopatus menses 2. dies 15.



LXXXIu.


IOANNES, natione Syrus, de prouincia Antiochie, patre Quiriaco, sedit anno 1. diebus 9. Hic ualde strenuus, atque scientia preditus, cum esset Diaconus missus a sancte memorie Agathone Papa in regiam urbem cum aliis sacerdotibus, representauit locum Apostolice Sedis in sancta sexta Synodo. Qui impetratis a clementissimo Principe his, pro quibus ierat reuersus est, et in Ecclesia est electus Constantiniana. Quo tempore regnabat Iustinianus Augustus defuncto patre in initio mensis Septemb. indictione 14. et statim auxiliante DEO constituit pacem cum gente Sarracenorum decennio terra marique. Sed et prouincia Africe subiugata est Romano Imperio, ac restaurata. Hic post multorum  annorum curricula Episcopum Turritane Ecclesie, quem sine auctoritate Romani Pontificis fecerat Citonatus Archiepiscopus Caralitanus sub ditionem eiusdem Ecclesie redintegrauit atque firmauit. Qui sanctissimus uir diutina detentus infirmitate defunctus est ac sepultus ad B. Petrum Apostolum, secunda die mensis Augusti. Et cessauit Episcopatus menses 2. dies 18.



LXXXu.

CONON, oriundus patre Traceseo, educatus apud Siciliam, postmodum Romam uenit eidem Ecclesie militaturus, atque ad presbyterii honorem deuenit; sedit mensibus 11. In cuius electionem consensit clerus et populus, dum non minima contentio facta  esset, eo quod clerus in Petrum Archipresbyterum, et exercitus in sequentem eius Theodorum presbyterum intendebat. Cumque clerus ante fores basilice Constantiniane obseruaret custodias et exercitus in basilica B. Stephani protomartyris, atque neutra pars alteri cederet, sacerdotes et clerus unanimiter ingredientes Episcopium Lateranense, elegerunt supradictum Pontificem, in quo uere erat aspectus angelicus, ueneranda canities, sermo uerus. Quod uidens exercitus post aliquantos dies flexus cum clericis subscripsit, et, ut mos est, legatos ad excellentissimum Theodorum exarchum direxit. Hic suscepit diualem iussionem Iustiniani Principis, qua significat acta sexte Synodi apud se habere, que pie memorie domnus Constantinus genitor eius DEO  auxiliante fecerat. Huius temporibus pietas Imperialis releuauit duo centena annone, quas Brutiis et Lucanie annue persoluebant. Hic ultra consuetudinem absque consensu cleri Constantinum diaconum Ecclesie Syracusane Rectorem in patrimonio Silicie constituit, hominem ferum et tergiuersutum, cui mappulis ad caballicandum uti licentiam concessit. Unde post discessum Pontificis seditio super cum orta a ciuibus ob patrimonii lites, a iudice prouincie sub arcta custodia est retrusus, pro eo quod in dissensione iudicum inueniebatur. Cumque sanctissimus Pontifex diutina infirmitate detentus obiisset, dimisit omni clero et monasteriis multa in auro, sicut precessor eius Benedictus Papa. Cuius archidiaconus  uidens eumdem infirmari, cupiditate ductus aurum soluere noluit, sed scripsit Rauenne moranti Ioanni glorioso nouo exarcho promittens dona, si factione illius ipse ad Pontificium eligeretur. Quod exarchus Romam mittens fieri uoluit. Sepultus est autem beatissimus Pontifex ad B. Petrum Apostolum, sub die 22. mensis Septemb. Et cessauit Episcopatus menses 2. dies 23.



LXXXuI.

SERGIUS, natione Syrus, Antiochia regione ortus, de patre Tiberio in Panormo Sicilie, sedit annis 13. mensibus 8. diebus 23. Hic Romam ueniens sub sancte memorie Adeodato Pontifice in clero Romane Ecclesie connumeratus est. Et quia studiosus erat, et capax in officio cantilene, priori Cantorum  pro doctrina est traditus, acolythusque factus per ordinem ascendit usque ad presbyteratum, quo consecratus est a Leone Pontifice in titulo S. Susanne. Cumque defuncto sancte memorie Conone, ut fieri solet, populi Romani pars consentiret in electione Theodori archipresbyteri, pars in electione Paschalis archidiaconi, et utraque pars immaniter in ceptis perduraret, primates iudicum, et exercitus Romane militie, uel cleri plurima pars ad sacrum palatium perrexerunt, et inito consilio tractauerunt, qualiter altercantium sopiretur intentio, sicque DEO annuente in personam predicti Sergii deuenerunt. Quem de medio populi tollentes in oraculum B. Cesarii martyris Christi quod est intra palatium, introduxerunt, et exinde ad Lateranense  Episcopium cum laudum adclamationibus deduxerunt. Quo palatium ingresso unus e duobus electis, id est, Theodorus archipresbyter illico quieuit, ac se humiliando salutauit et osculatus est. Paschalis uero nullo modo primitus acquieuit, uerum tandem aliquando salutauit. Sed clanculo tamen non cessabat Rauennam mittere, persuadens Ioanni Patritio et exarcho Romam uenire. Qui amore promisse pecunie ueniens, dum omnes in personam Sergii sanctissimi inuenisset consensisse, Paschali id quidem suffragari non ualuit, et ideo Ecclesie B. Petri Apostoli suo stipendio damnum intulit, adeo ut centum libras auri a predicto Pontifice exigeret, quas predictus miserrimus Archidiaconus promisisset. Qui post multum tempus propter incantationes  et loculos [lucos] quos colebat, uel sortes, quas tractabat priuatus in monasterio retruditur, ac post quinquennium pre cordis duritia impenitens est defunctus. Denique huius Sergii temporibus Iustinianus Imperator fieri Concilium iussit in regia urbe, in qua et legati Sedis Apostolice quibusdam capitulis extra cetum [ritum] Ecclesiasticum editis decepti subscripserunt, et Romano Pontifici, utpote capiti sacerdotum omnium, ut subscriberet, direxerunt. uerum beatissimus Pontifex penitus non acquieuit, nec eosdem tomos suscipere, aut lectioni pandere passus fuit, sed ut inualidos respuit atque abiecit, eligens ante mori, quam nouitatum erroribus consentire. Unde indignatus Imperator Magistrianum  Romam misit, qui Ioannem DEO amabilem Portuensem Episcopum, seu Bonifacium consiliarium Domini Pape in regiam transferret urbem. Deinde Zacariam protospatharium suum direxit, iubens idem facere de Romano Pontifice. Porro misericordia DEI excitatum est cor Rauennatis militie, Ducatus etiam Pentapolitani, qui hoc prohibuerunt fieri, ingressi per portam B. Petri cum armis et turba Lateranensis Episcopii uolentes uidere Pontificem, quem sublatum nauigio per noctem fama uulgauerat. Egressus igitur sanctissimus Sergius Pontifex obuiam militibus ante fores basilice, que dicitur Domni Theodori Pape suaui responso eorum liniuit corda, et Zacariam, qui sese sub lecto eius absconderat, de manibus eorum  eripuit, quia eum cum iniuriis et contumeliis a Romana urbe expellere uolebant. Quo in tempore, is qui eum miserat, DEO retribuente, regno priuatus est et Ecclesie status Christo presule seruatus est. Ceterum beatus uir in sacrario S. Petri Apostoli capsam argenteam in angulo obscurissimo iacentem inuenit, cui sigillum impressum abstulit, locellum aperuit, in quo interius plumbazium [plumacium] ex holoserico superpositum, quod staurarium dicitur inuenit, eoque ablato inferius crucem diuersis ac pretiosis lapidibus ornatam inspexit. De qua detractis quatuor petalis, in quib. gemme clause erant mire magnitudinis, ineffabilem portionem salutaris ligni Dominice crucis repperit, quod pro salute humani generis ab omni populo Christiano die  exaltationis S. crucis in basilica Saluatoris, que appellatur Constantiniana, osculari ac adorari instituit. Hic post multa, que in Ecclesiis DEI fecit, renouauit, seu contulit, ut tempore fractionis Domini corporis, Agnus DEI, qui tollis peccata mundi, etc., a clero et populo decantetur instituit. Constituit etiam, ut scilicet diebus adnunciationis Domini, dormitionis, et natiuitatis sancte DEI Genitricis Marie ac S. Simeonis quod hypapanti Greci appellant. Letania exeat a sancto Adriano et ad S. Mariam populus occurrat. Sepultus est autem hic beatus uir in basilica. B Petri Apostoli 6. Idus Septemb. indictione 14. Tiberio Augusto. Et cessauit Episcopatus mense 1. dieb. 20.



LXXXuII.


IOANNES, natione Grecus, sedit annis 3. mensibus 2. diebus 12. Huius temporibus uenit Theophylactus cubicularius Patritius et Exarchus Italie de parte Sicilie in urbem Romam. Qui uolens propriis substantiis denudare quosdam habitatores Urbis, commouit aduersum se grauissimam seditionem, quam Pontifex monitis salutaribus sedauit, qui sese medium dans portas ciuitatis clausit, et sacerdotes ad fossatum, in quo una conuenerant, misit. Deinde uero, dum Gisulfus dux gentis Langobardorum Beneuenti cum omni sua uirtute ueniret, in Campaniam incendia et predationes multas exerceret, captiuosque, non paucos cepisset, et usque ad locum,  qui Horreas dicitur, fossatum figeret, nullusque esset, qui ei resistere posset, predictus Pontifex missis sacerdotibus cum Apostolicis donariis uniuersos captiuos de eorum manibus redemit, et illum cum suo hoste ad propria repedare fecit. Post cuius obitum cessauit Episcopatus mensem 1. dies 18.



LXXXuIII.

IOANNES, natione Grecus, patre Platone, sedit annis 2. mensib. 7. dieb. 17. uir eruditissimus, et facundus eloquentia. Huius temporib. Aripertus, rex Langobardorum, donationem patrimonii Alpium Cottiarum in litteris aureis exarauit, ac iuri Romane Ecclesie reformauit, que per longa tempora ab eadem Langobardorum gente detinebantur. Tunc etiam  Iustinianus Imperator a partibus Gazarie per loca Bulgarie cum Trebello usque ad regiam urbem ueniens regnum proprium, unde eiectus fuerat, adeptus est. Leonem quoque et Tiberium, qui locum eius usurpauerant, cepit, et in medio Circi coram omni populo iugulari fecit. Porro tomos quos antea sub Domno Sergio Apostolice memorie Romam direxerat, in quibus diuersa capitula Romane Ecclesie contraria inerant, per duos Metropolitanos Episcopos transmisit, adiurans ut Apostolice Ecclesie Concilium aggregaret, et que euulsa essent stabiliret, que uero aduersa renuendo cassaret. Sed hic humana fragilitate timidus hos nequaquam emendans Principi retransmisit, postquam non diu in hac uita  perdurauit, sed defunctus appositus est ad patres suos. Et cessauit Episcopatus mensibus 3.



LXXXIX.

SISINNIUS, natione Syrus, patre Ioanne, sedit dies 20. Qui uir podagrico ac chiragrico humore ita detinebatur astrictus, ut sibi propriis manibus cibum exhibere non ualeret. Unde repentina morte defunctus est. Et cessauit Episcopatus mensem 1. dies 28.



XC

CONSTANTINUS, natione Syrus, patre Ioanne, sedit annis 7. diebus 15. mitissimus ualde. Cuius temporibus in urbe Roma facta est fames magna per annos tres, quam secuta est tanta ubertas, ut fertilitatis copia sterilitatis inopiam obliuioni mandaret. Hic  ordinauit Felicem Archiepiscopum Rauennatem, qui secundum priorum suorum consuetudinem noluit facere cautiones, sed per potentiam iudicum exposuit, ut uoluit. Quapropter mittens Iustinianus Imperator Theodorum Patritium et primum exercitus insule Sicilie cum classe Rauennam cepit, prefatum Archiepiscopum arrogantem in naui uinctum tenuit, lumine oculorum priuauit, in exilium trans Pontum misit, et omnes rebelles, quos ibi repperit, compedibus strinxit, diuitias eorum abstulit, et Constantinopolim misit. Tunc etiam sacra Imperatoris iussus est prefatus Constantinus Pontifex regiam ascendere urbem, quod et fecit die 5. mensis Octobris indictione 9. Secuti autem sunt eum Niceta  Episcopus de Sylua Candida, Georgius Episcopus Portuensis, Michelius, Paulus, Georgius presbyteri, Gregorius diaconus, Georgius secundicerius, Ioannes defensorum primus, Cosmas sacellarius, Sisinnius nomenclator, Sergius scriniarius, Dorotheus et Iulianus subdiaconi, et de reliquis gradibus Ecclesie clerici pauci. ueniens igitur Neapolim, illic repperit eum Ioannes patritius et Exarchus cognomento Rizocopus, qui Rome positus decollauit Saiulum diaconum, Petrum arcarium, Sergium abbatem et Sergium ordinatorem, postquam Rauennam reuersus turpissima morte obiit. Denique summo Pontifici cum suis Siciliam pergenti Theodorus patritius et stratigos languore detentus occurrit, quem cum ueneratione magna suscipiens medelam  adeptus est celerem, transfretansque per Rhegium et Cortonam Callipolim, ubi mortuus est Niceta Episcopus, et Hydrunti moras faciens eo quod hyems esset, illic suscepit sigillum Imperiale per Theophanium regionarium, quo continebatur, ut ita omnes iudices susciperent Pontificem, ac si ipsum Imperatorem. Inde egressi per insulam Cheam deuenerunt ad septimum milliarium regie urbis, ubi obuiam egressus est Tiberius Imperator filius Iustiniani Augusti, et Cyrus Patriarcha cum clero et populi multitudine, omnes letantes et diem festum agentes. Sellari quoque imperiali usus Apostolicus Pontifex ingressus est ciuitatem, cum camellauco, ut solitus est Rome procedere. Quod audiens Iustinianus Imperator gaudio repletus a Nicea Bithynie misit sacram  gratiarum actione plenam, petens ut ei Pontifex occurreret Nicomedie, et ipse ueniret a Nicea; quod et factum est. Prostrauit autem se Christianissimus Augustus, et osculans pedes Pontificis in amplexus mutuos ruerunt, ac deinde cum ipso tanta letitia Missas die Dominico Imperatori fecit, qua communicans ab eius manibus Princeps pro suis delictis ut deprecaretur obtinuit, sicque omnia priuilegia sue Ecclesie renouauit. Romam igitur reuertens a Nicomedia ciuitate post crebram nauigationem, Domino sospitatem tribuente incolumis portum Caiete attigit, ubi maximam multitudinem populi Romani repperit, ac 24. die mensis Octob. indictione 10. Romam ingressus est. Post menses autem tres lugubris nuntius superuenit dicens, Iustinianum  orthodoxum, trucidatum, et Philippicum hereticum ad imperium promotum, cuius et sacram cum praui dogmatis exaratione suscepit, sed cum Apostolice Sedis Concilio respuit. Eodem tempore Felix Archiepiscopus Rauenne ab exilio reductus, penitentia motus, et licet oculorum lumine priuatus, tamen ad proprium rediit thronum et fidei expositiones confessus reconciliationis promeruit absolutionem. Tunc etiam duo reges Saxonie amore Apostolorum Romam uenientes sub uelocitate suam uitam, ut optabant, finierunt. uenit autem et Benedictus Mediolanensis Archiepiscopus orationis uoto, et suo se Pontifici presentauit, postposita altercatione pro Ecclesia Ticinensi, cuius antistes consecrandus ad Domnum  Papam pertinet. Denique populus Romanus statuit nequaquam heretici Imperatoris nomen, aut in chartis, aut in figuris solidum suscipere, nec inter Missarum solemnia commemorationem eius facere. Contigit autem, ut Petrus quidam pro Ducatu Romane urbis Rauennam dirigeret, et nomen heretici Imperatoris in sua promotione annotasset; quapropter hunc Ducem populus Romanus suscipere noluit, et Christophoro Duce adeo bellum ciuile exortum est, ut in uia sacra ante palatium sese committerent, et utriusque partis amplius quam 30, ita flagellarentur ut interirent: nec cessatum est, donec Pontifex mitteret sacerdotes cum Euangeliis et crucibus, qui hanc commotionem sedarent. Non post multos hos dies uenit nuntius a Sicilia, qui Philippum  hereticum a principali uertice depulsum innotesceret, ac Anastasium orthodoxum Augustalia sceptra suscepisse nuntiaret. Quem sancti sexti Concilii confessorem, et uere fidei predicatorem Scholasticus cubicularius, patritius et Exarchus Romam ueniens omnibus declarauit. Ceterum post tanti Pontificis obitum cessauit Episcopatus dies 40.



XCI.

GREGORIUS, natione Romanus, ex patre Marcello, sedit annis 15. mensib. 8. diebus 24. Fuit autem temporibus Anastasii, Theodosii, Leonis atque Constantini Augustorum, nutritus in parua etate in patriarchio sub sancte memorie Domno Papa Sergio, atque Sacellarius factus Bibliothece illi cura commissa  est. Deinde ad Diaconatus ordinem promotus cum sancto Pontifice Constantino ad regiam profectus est Urbem, ac a Iustiniano Principe super quibusdam capitulis optima responsione unamquamque persoluit questionem. Erat enim uir castus, et in diuinis Scripturis eruditus, ad quem Ioannes Constantinopolitanus antistes Synodicam misit, cui idem Pontifex subscripsit. Hic inter plurima bona que fecit, in Germania per Bonifacium Episcopum uerbum salutis predicauit, et gentem illam sedentem in tenebris doctrina lucis ad Christum conuertit. Quo tempore Luitprandus Longobardorum rex donationem Patrimonii Alpium Cotiarum, quam Aripertus rex fecerat, admonitione tanti uiri redditam confirmauit. Signum quoque in Luna factum est per  indictionem 14, que uisa est cruoris plena usque ad mediam noctem. Theudo etiam dux gentis Baioariorum ad B. Petri Apostoli limina primus de gente eadem occurrit, orationis uoto. Et post hec Anastasius Imperator classem nauium preparatam Alexandrie direxit contra Agarenos, qui ad aliud uersi consilium ab itinere medio ab regiam regressi urbem, Theodosium orthodoxum Imperatorem elegerunt, atque coactum in solio imperii confirmauerunt. Anastasius itaque cum ciuibus, uel quibus potuit de exercitu Niceam ciuitatem muniuit, ac cum classe, in qua Theodosius fuerat, dimicauit, et fere septem millia exercitus sunt interempta. Sed Anastasii superata parte ipse uerbum impunitatis expetiit,  datoque sibi sacramento clericus factus atque presbyter est consecratus. Theodosius uero protinus urbem regiam ingressus, que a Philippico deiecta fuerant in pristinum erexit statum et Ecclesie satis profuit feruore sue fidei. Tunc fluuius Tiberis alueum suum egressus, ultra modum intumuit, ita ut in uia Lata ad unam et semis staturam aqua eiusdem fluminis excreuisset, atque a porta B. Petri Apostoli usque ad pontem Miluium aque se distenderent. Unde Romanis tribulatio maxima imminebat, quod serere non poterant: et idcirco a domno Papa Letanie crebro fiebant. Tandem octaua die cessauerunt atque 15. indictione. Cumanum etiam castrum ipso fuerat tempore a Langobardis pacis dolo peruasum. Quod cum Domnus Papa nec precibus, nec  munerib. posset recipere, menia ipsius castri nocturno silentio sunt ingressi Ioannes Dux Neapolitanus cum Theodino Subdiacono et Rectore, atque exercitu, et Langobardos pene trecentos cum eorum Castaldio interfecerunt, et captos ceteros Neapolim perduxerunt. Sic castrum receperunt. Pro cuius redemptione sanctissimus Papa, sicut promiserat, dedit auri libras septuaginta. Tunc etiam nefanda Sarracenorum gens, cum iam Hispaniarum prouinciam per decem tenuisset annos peruasam undecimo conabatur Rhodanum fluuium transire, et Franciam occupare, ubi Eudo preerat. Qui facta Francorum generali monitione Sarracenos circundans interemit, atque ex eis trecenta sexaginta quinque millia uno sunt die interfecta, ut eiusdem  Eudonis Francorum Ducis continet epistola predicto  Pontifici missa. Ex Francis uero mille tantum et quinquaginta in eodem bello fuerunt mortui: ex quibus ideo plures non interierunt, quia anno premisso idem Dux Eudo in benedictionem tres spongias a predicto Pontifice acceperat, ex quibus in hora, qua bellum commissum est, quicunque ad sumendum modicam nactus est particulam, nec uulneratus, nec mortuus est. Eodemque tempore in Campanie partibus combustum triticum, hordeum, siue legumina, quasi pluuia in loco quodam e celo missa sunt. Hic Pontifex instituit, ut quod non agebatur Quadragesimali tempore in quinta feria ieiunium, atque Missarum celebritas fieret. Illis interea diebus biennio Constantinopolis est a Sarracenis obsessa, sed DEO eis contrario, maxima  illic parte eorum fame ac bello interempta Leone Principe annuente, confusi recesserunt. Nam et eiusdem ciuitatis diuersi sexus et etatis populorum trecenta ferme millia necessitate pestilentie dictum est fuisse uastata. Eo quoque tempore moribus certe honesta et nomine Pontificis mater ab hac uita subtracta est. Post cuius obitum domum propriam in honore sancte Christi martyris Agathe additis a fundamento cenaculis uel que monasterio erant necessaria monachorum ex nouo construxit, dando illi predia urbana uel rustica. Sed et castrum Narnie a Longobardis peruasum est, ac post aliquot dies, Basilius Dux, Iordanes Cartularius, Ioannes Subdiaconus cognomento Lurion consilium inierunt, ut Pontificem interficerent. Quibus assensum prebuit  Martinus, Imperialis Spatarius.


 Cetera desiderantur. Que uero in ms. cod. ab alio quopiam de uiginti duobus sequentibus pontificibus Romanis breuissime subiecta erant luce indigna putauïus, tum quod ex libro de Romanis pontificibus, qui Anastasio Bibliothecario tribuitur, uti superiora omnia, excerpta non essent, tum quod mutila essent et plena lacunis.





SANCTI ABBONIS PRAEFATIO COMMENTARII IN CYCLUM uICTORII.


 Calculum uictorii dum quondam fratribus, qui manu sancti desiderii pulsabant intima mei pectoris, pro modulo mee paruitatis traderem, et precordiali amore eis deuinctus uera obedientia deseruirem, summis eorum precibus coactus, negotium cui uires uix sufficiunt aggredior, et que uerbotenus simpliciter prosequebar, caritatis obtentu iniunxerunt,  ut quodam elucubrationis commenti modo paginis inderem, ac adiectis pluribus sententiis, aliquo modo lucidius enuclearem. Quippe cum desunt uoces, interdum signis uocum memoria amissa recipitur, blandaque modulationis serie quasi de graui somno euigilans, quod desiderat assequitur, ac in alta mente iteratum sepius firmiter stabilitur. Unde  etsi imposito oneri imbecilles succumbunt humeri, tamen de adiutorio Dei confidens, totis uiribus enitar, paucisque aperire tentabo, quod uix attentare audeo, eorum uotis annuens ex corde quibus me et mea studia prodesse sedulus gestio. Cum enim ut filii patri seruirent, liberaliter et sine inuidia, non ad oculum, sed alter alteri in meo seruitio preferret, ingratus esse potui; si spretis eorum suggestionibus, apparuissem immemor accepti beneficii: qui ex quo illis precordialiter adhesi, semper mea commoda ex eorum comparaui commodis. Cui quidem otium et silentium in discendo hactenus consumptum per eos nactus occasionem placuit in honestum uertere negotium, qui eum questum esse maximum in animum induxi meum, quam maxime seruire commodis  omnium bonorum, presertim cum mihi assumam utile et nichilum quam fuerit in uita iucundius, quam discere aut docere attentius. Nam a primitiue etatis tirocinio iugiter indolui liberalium artium disciplinas quorumdam incuria ac negligentia labefactari, et uix ad paucos redigi, qui auare pretium sue statuunt arti. Quapropter ne uideat uel officio singulari, quod superbie, uel aliena felicitate tortus, quod inuidie et summe est insipientie, supputando magisterio minus eruditorum animos afficere, multipliciter exopto, quibus sub expositionis tenore ad arithmeticam introductionis pontem construo. Sed uictorius usus prefatione, opera prologi abutitur,  qui narrationis argumenta non primo elicit, licet multa proponat sequentis operis, que imbuendis planiora singillatim facere decreui. Ne quilibet deses fructu lectionis ieiunus in uacuum laboret. Ubi animaduertendum primitus, quod sicut solet queri in narrationum exordiis, hic beneuolentia, attentio et docilitas captatur auditoris, de quibus erit sermo in contextu ipsius prefationis. Inpresentiarum tamen intentio uictorii hec fuit, ut in errato lector numerorum summas multiplicaret, diuideret, seu proponeretur aliquid de artibus que numerorum ratione constant, ut arithmetica, geometrica, musica, astrologia, seu questio inesset de mensura et pondere, que omnia calculatorii sunt cure. Denique et huius calculi quanta sit utilitas agnoscere potuit ex precedentibus  dictis etiamsi ad quamlibet rationem temporum ob difficultatem multiplicandi nullo modo desudauit, qui talium rerum saltem paruam intelligentiam accepit. uerum quoniam omnia creata sunt in numero et pondere , in his singulis speculationem placet constituere, ut perspecta eorum natura, facilius peruideri possint singula quibus insunt in causa unde hic congruum sumatur exordium.


Explicit prefatio.


COMMENTUM EIUSDEM INCIPIT.

Amor sapientie que a Grecis philosophia dicitur tripertitus sua qualitate habetur, etc.





DE CIRCULIS DECENNOuENNALIBUS BEDAE uENERABILI ASCRIPTIS.


Abbon trauailla aussi sur le Cycle pascal de uictorius, dont nous auons rendu compte au ue siècle; et son ouurage existe encore dans diuerses bibliothèques de l'Europe . Il se trouue nommément dans deux manuscrits de celle du uatican, l'un desquels appartenait autrefois à Christine, reine de Suède, et l'autre à Alexandre Petau, et dans un troisième de l'abbaye de Laubes. C'est sur celui-ci que dom Martène et dom Durand ont publié la préface de l'auteur . Il paraît qu'il était déià abbé lorsqu'il entreprit ce trauail. Il s'y détermina à la prière de ses fréres, qui trouuaient de grandes difficultés dans l'ouurage de uictorius. Abbon se propose de l'éclaircir et de le corriger: ce qui, selon lui, demandait autant de lumière que d'application, parce qu'il y fallait employer les connaissances que donnent l'arithmétique, la géométrie, la musique et l'astronomie. Néanmoins, après un trauail de cette nature, Abbon auait assez de modestie pour ne rogarder son commentaire que comme une uoie pour entrer dans l'intelligence de l'arithmétique, titre qu'il porte dans un des manuscrits nommés.

Sigebert  lui rend plus de iustice, et ne craint pas de dire que ce commentaire fait uoir combien son auteur était uersé dans l'une et l'autre littérature. Il y a toute apparence que c'est ce même commentaire dont a prétendu parler l'auteur d'une chronique d'Aniou , lorsqu'il dit, en termes obscurs et peut-être uiciés, qu'Abbon auait fait des Cycles de dix-neuf ans: Qui Cyclos XuIIII scripsit. Cet ouurage a été fort connu dans les siècles suiuants. Albéric de Trois-Fontaines, Trithème et les autres bibliographes postérieurs en font mention . Quoiqu'Aimoin ne nomme pas uictorius, il ne laisse pas de désigner clairement l'écrit d'Abbon dont il s'agit ici, lorsqu'il dit  que cet abbé corrigea, en suiuant la uérité des Euangiles, les cycles des années de l'Incarnation du uerbe, et qu'il les conduisit depuis le point de cette célèbre époque iusqu'à son temps.

Aimoin aioute qu'Abbon, dans la suite, poussa encore son trauail beaucoup plus loin, en dressant des cycles pour mille cinq cent quatre-uingt quinze ans, ou enuiron. La préface de ce nouuel ouurage, selon le même historien, était adressée aux moines de Fleury; et l'auteur y parlait de l'année de la mort de S. Benoît du Mont Cassin. C'est cet ouurage que Trithème, Iacques Philippe de Bergame et autres ont  connu sous le titre d'Additions au commentaire du Cycle de uictorius, dont ils sauent les distinguer .

La notice qu'Aimoin nous en donne, rapprochée de l'écrit sur le même suiet, imprimé au premier uolume des euures du uénérable Bède , fait uoir que c'est là l'ouurage d'Abbon dont nous entreprenons de rendre compte. Son nom à la uérité n'y paraît pas, non plus que l'inscription par laquelle il l'adressait à ses frères de Fleury, mais il n'y a qu'à lire la préface pour y reconnaître celle dont parle Aimoin, et l'une des lettres manuscrites d'Abbon, que dom Mabillon dit auoir eues entre les mains. Outre que ce sont les mêmes caractères dans l'une et l'autre pièce, comme aussi dans la notice qu'en donne Aimoin, le titre de l'ouurage, qui est intitulé: Decennouales Circuli, Cycles de dix-neuf ans, annonce, conformément à ce qu'on lit dans Aimoin, qu'ils sont pour mille cinq cent quatre-uingt-quinze ans. On a peine à comprendre comment on a attribué cet ouurage au uénérable Bède, qui y est cité au moins deux fois. L'expression du chroniqueur d'Aniou, rapportée plus haut: Qui Cyclos XuIIII scripsit, dit-il, en parlant d'Abbon, pourrait bien désigner l'écrit dont il est ici question plutôt que le commentaire sur uictorius. Cet écriuain en effet a pu auoir en uue d'exprimer le terme decennouales par le nombre de dix-neuf qu'il emploie.

Quoi qu'il en soit, ce qu'Abbon a exécuté dans l'ouurage précédent par rapport à uictorius, dont il a corrigé les erreurs, il l'entreprend dans celui-ci, à l'égard de Denys le Petit, dont il se propose de rectifier les supputations. Après sa préface, où il parle à deux différentes fois de la mort de S. Benoît, il rapporte en entier le Cycle de ce fameux computiste romain, et donne ensuite deux exemples ou modèles de la façon qu'il aurait dû procéder dans ses opérations chronologiques. Après quoi uiennent deux autres exemples pris du Cycle de S. Cyrille d'Alexandrie, qui sont suiuis du Cycle entier de dix-neuf ans de la façon de notre auteur. La dernière partie de l'ouurage sont les supputations, pour trouuer chaque année le iour de la lune qui doit fixer la fête de Pâques pendant tout le cours de ce cycle, supputations qui deuaient seruir, suiuant le titre, depuis l'année de l'Incarnation iusqu'à l'an mil cinq cent quatre uingt-quinze.

A la tête se lit encore, sous le nom du prêtre Bède et le titre de préface, une courte explication de ce qu'on entend par cycle pascal. Mais quelques manuscrits où se trouue cette explication sous le titre de lettre, la donnent à Abbon ; ce qui est conséquent et confirme ce que nous uenons d'établir. Notre sauant abbé y explique clairement les huit colonnes qui entrent ordinairement dans la construction d'un cycle pascal. Suiuent après huit grands uers, où il y a de l'art, et qu'Abbon paraît auoir faits pour qu'on retînt mieux les règles de son explication, qu'il a eu le secret d'y faire entrer.

Il ne faut pas confondre auec les deux ouurages précédents un traité du Comput par Abbon, quoique celui ci roule sur presque le même suiet que les autres. L'historien de sa uie les distingue clairement luimême, et ils se trouuent également distingués dans les manuscrits . Il y en a deux à la bibliothèque du uatican, dans l'un desquels ce traité porte pour titre: De ratione calculi, et dans l'autre: De computo epistola et tractatus. Aimoin, entreprenant d'en laisser une idée à la postérité , dit que les supputations qu'Abbon y fait entrer sont uariées, agréables et à peu près semblables aux tables de calcul qu'on auait coutume de dresser pour les affaires temporelles.





IN CIRCULOS BEATI CYRILLI ET DIONYSII ROMANI AC BEDAE STUDIOSI CUIUSDAM PRAEFATIO.

 Dionysius abbas genere Romanus, paschales circulos mira breuitate composuit, ut pote utriusque lingue peritia insignis. Quos quidem, ut ipse ait, ab anno ducentesimo quadragesimo octauo Diocletiani tyranni potius quam principis inchoauit. Sed incarnationis Dominice magis quam eiusdem tyranni memoriam agere deliberans, quinque decemnouennales circulos edidit, quibus annos Christi annotauit. Siquidem sanctus Cyrillus usque ad ipsius Dionysii tempora paschalem obseruantiam quinque decennouenalibus circulis comprehenderat. Quorum quintum prefatus Dionysius suis quinque anteposuit; ac sic incipiens ab anno Dominice incarnationis, quingentis triginta duobus, in septingentis uiginti duos, sua dispositione perduxit. Sed quoniam hi, exacti, redire  in se nullo modo poterant, qui a sancto Cyrillo nonaginta quinque annis comprehensi fuerant, sicut nec illi quos eodem spatio temporum ipse ordinauerat  ; idcirco precipit ut, peractis sex annis, qui de quinto circulo beati Cyrilli tunc temporis supererant, eosdem sobrius lector non repetat, sed a suo primo, qui quingentis triginta duobus annis omni pretitulatur, ordiendum non ignoret. Cuius quinque decennouennalibus circulis, uiginti tres alii adiecti magnum annum compleuerunt, qui quingentis triginta duobus annis perficitur, uiginti octo constans circulis decennouenalibus. Qui annus propterea per sua in se uestigia, sine ulla confusione reuoluitur, quoniam circulus solaris uiginti octo, et lunaris decem nouem annis peragitur, qui cum eo tenore quo pariter cepti sunt,  finiuntur. Magnus annus quingentorum triginta duorum annorum iteratur, ut paschalis ratio ad solem et lunam pertinens inerrato repetatur. Sicque fit ut  dum in eo sunt uiginti octo cycli decennouennales, siue lunares, sint etiam in ipso decem et nouem cycli solares. Quorum solaris nono anno sui cycli etiam in his circulis Dionysii incipit, et in octauo desinit. Decennouennalis uero manifestus in ipsis totam lune rationem regit. Quapropter decies nouies uiginti octo, seu uicies octies nouemdecim multiplicati, in quingentos triginta duos certum est procul dubio exundari. Quo numero annorum conficitur, ut dictum est, magnus annus, qui paschalis dicitur. Nam et in epactis, et in concurrentibus, siue cyclis decennouennali, uel lunari, necnon termino paschali ac Dominica Pasche cum luna ipsius diei, qualis fuit quingentesimus trigesimus secundus Dominice incarnationis annus, talis erit millesimus sexagesimus  quartus: qualisque fuit ipsius incarnati uerbi annus primus, et ab eo quingentesimus tricesimus tertius, talis erit etiam millesimus sexcentesimus decimus quintus, et deinceps pari ordine usque ad finem triplici annorum Domini serie ubique hanc concordiam seruante, quarum prima omnino preteriit, secunda, ac si secundus annus magnus, adhuc imminet; de tertia quantum futurum sit  in his circulis, Deus solus nouit. Cum hec ita sint, queritur de anno Dominice passionis, qui, a Natiuitate tricesimus quartus, terminum Pasche, decimam quartam, scilicet lunam , facit occurrere per concurrentes et regulares eiusdem linee, licet catholica fides habeat, post peractam cenam ferie quinte traditum, et decima  quinta luna ferie sexte crucifixum. In cuius questionis obscuritate Dominus Beda plurimum obseruatus, nichil lucis infudit, nisi tantum quod Euangeliorum fidem huius uiri auctoritati pretulit, qui beatum Theophilum quodammodo uidetur secutus, qui ait Dominum undecimo Kalendarum Aprilium traditum, licet unum adiiciat predictus uir, et duodecimo Kalendarum Aprilium, et decimam quartam lunam tunc fuisse scribit. Qui etiam in eo ab omnibus ecclesiasticis doctoribus discrepat, quod Dominum decima nona luna crucifixum demonstrat. Nam Theophilus, sicut et alii, decima quinta luna crucifixum astruit, dum octauo Kalend. April. refert eum resurrexisse a mortuis, post multa que tractauerat cum suis cepiscopis de origine mundi. Igitur tanti uiri  hoc unum peccatum ita indulserunt posteri, ut eum sequantur in omnibus Ecclesiis. Sed mihi aliud occurrit, quod non debeo obliuioni tradere. Anno ab incarnatione Domini 529, imperante Iustino imperatore, sanctissimus monachorum Pater Benedictus, in Italia uirtutibus claruit, ut testatur uictor Capuanensis episcopus, seu Paulus Cassiniensis monachus, huiusque Dionysii contemporalis exstitit; qui, uidelicet, Benedictus Pater, Sabbato sancto Pasche ex hac uita migrauit XII Kalend. Aprilium, sicut legitur in gestis ueracissimis  . Requisitus talis annus in circulis sepius nominandi Dionysii, in quo Sabbatum  sanctum contingat predictis Kalendis, tertio in toto anno magno inueniri poterit; in tribus, scilicet, tantum decennouennalibus cyclis, id est, 4, 22 et 27. Sed dum Benedictus Pater, post annum Domini 529, Cassini miraculis uiuens coruscauit, constat quod nec 22, nec 27, cycli ex hoc mundo decessit. Qui uero uite eius mirabilis relator papa Gregorius anno ab incarnatione Domini 605 obiit, certum est quod nec quarto cycli ex huius uite erumnis moriens transiit. Quippe eius monasterium a Longobardis eo mortuo iam fuerat peruasum. Quare nisi summa fides gestorum esset, prelibatus cyclus de utriusque, Domini, scilicet, ac serui, transitu calumniam induceret. Qua calumnia impulsus discutere cepi quid faceret controuersia huiusmodi,  et primum de annis Domini ad chronicorum dicta me contuli. Eusebii maxime Cesariensis, et Hieronymi diuine legis interpretis, ut quot anni essent ab incarnatione Christi usque ad imperium Diocletiani comprehenderem, quoniam inde usque ad primum annum cyclorum Dionysii CCXLuIII deprehendissem. Instans ergo diutius, ab unius natiuitate usque ad alterius principatum, comperi spatium CCLXXXuI annorum, uel CCLXXXuII, quoniam Christus natus est tertio anno CXCIu Olympiadis, et Diocletianus imperium usurpauit secundo anno ducentesime sexagesime sexte rursus Olympiadis. Cum ergo Olympiades LXXI in medio transierint, ex quibus CCLXXXIu fiunt, ex duabus extremis Olympiadibus duo, siue tres anni colliguntur. Assumpti uero in  unum, ab incarnatione Domini omnes pariter usque ad primum cyclorum Dionysii, qui fuerunt ante uel post principatum Diocletiani, fiunt collecti undique DXXXIu, uel magis DXXXu. Hec dicens non preiudico, nec damno aliorum sententias, sed ex authenticis libris quod uerum est inuestigans, cui iuxta fidem Niceni concilii assero quod nullus annus alicuius cycli decennouennalis Dominice passioni ac resurrectioni competit, nisi tredecim habens decimam quartam lunam octauo Kalendarum Aprilium. Annus quoque talis qualis queritur, in transitu Patris Benedicti, nunquam euenit, nisi decimo sexto anno eiusdem cycli habente decimam quartam lunam, duodecimo Kalendarum Aprilium. Ut uero ille terminus ferie quinte contingat, concurrentes quinque  regularibus septem ceunt; et ut iste Sabbato sancto eueniat, concurrentes tres cum regularibus quatuor produnt. Transierunt autem a passione Domini usque ad transitum sancti Patris Benedicti CCCCXCuII anni. Quibus diuisis per triginta, et tricesima parte geminata, ad notitiam uenit quod preter tertium nullus concurrens esse poterit anno CCCCXCuII a passione Domini. Quam diuisionis regulam, qui plenius nosse desiderat, Lu capitulum Domine Bede de reditu concurrentium legat, quod idem sanctus presbyter in circulorum suorum adiectione debuit aduertere, unde potuisset alterius negligentiam cauere. Quam  et si tetigit, soluendam posterioribus relinquit, qui nil calculi eum putant latere, et ob hoc tanti faciunt eius auctoritatem tot labentibus annis seruatam, ut uix corrigi possit pluribus obnitentibus causis. Nos tamen omnibus his XXuIII decennouennalibus cyclis duos subiecimus, ut quod Dionysium facere debuisse diximus, eius lectoris diligentie manifestemus. His enim inspectis, de reliquis per totum annum magnum peritus calculator non dubitabit, si tamen saltem dubitare placuerit. Sciendum denique quod in his circulis Dionysii, anni Domini sua serie prodeunt, et Xu annis euolutis, indictione redeunt, nec ad solem nec ad lunam pertinentes, et idcirco, finito anno, non eo modo quo cepte sunt redeuntes.


Ioannes Nouiomagus lectori studioso, S. P.

Scripsit Beda annorum qui sunt a Christo nato,  usque 1595, circulos decennouennales LXXXIu, seu  XXuIII ter geminatos, qui partim temporum iniuria et descriptorum inscitia deprauati sunt, partim etiam interierunt, eos quantum potuimus alibi reposuimus, alibi emendauimus ut essent integri usque ad 1595. Posterior etas ubi horum annorum fuerit terminus adiiciet plura. Sciendum tamen est posse hos LXXXIu circulos redigit in XXuIII quorum quisque circulus constare triplici serie annorum, nam DXXXI quoque anno redeunt omnia eadem. Constat enim magnus circulus totidem annis, quibus exactis, propter solis et lune cursum, necesse est omnia redire, que sunt circulis decennouennalibus eodem ordine et modo, exceptis indictionibus et litteris Dominice diei. uale et nostram operam boni consulito.





SEQUUNTUR BEDAE PRESBYTERI DECEMNOuENALES CIRCULI Una cum his quos scripsit Dionysius Romanus, cognomento Exiguus, et beatus Cyrillus usque ad millesimum quingentesimum nonagesimum quintum annum salutis, quibus continentur tres circuli magni.







BEDAE PRESBYTERI DE CYCLO PASCHALI PRAEFATIO.

 Cyclus idem paschalis octo est lineis communitus. Primus ordo continet annos ab incarnatione Domini, unius, singulis annis, augmento crescentes. Secundus indictiones Romanorum, que in se semper 15 annorum cursu reuoluuntur. Tertius, epactas 11 lunares, que per singulos annos solares ad cursum lune succrescunt, et ad lunam Kalendarum querendam semper adiiciuntur, posite XI Kalend. Aprilis. Quartus, concurrentes septimane dies, que posite IX Kalend. Aprilis propter dispendium bissexti, necessario 28, annis implentur. Quarum ratio cogit cyclos decennouales 28 describi, ut singuli concurrentes singulos cyclos inchent, totaque summa paschalis calculi 532, annis explicetur. Quintus, cyclum lunarem quem tribus annis decennouennalis precedit  19 annis, etiam ipse comprehensus. Sextus, 14 lunam, qua ueteres pascha faciebant, que a XII Kalend. Aprilis usque in XIu Kalendas Maias uario discursu uagantes, tempus incensionis a uII Idus Martii, usque in Nona Aprilis accipiunt; A 14 autem luna usque ad 14 ann. sequentis, dies sunt 354, si communis annus est; si embolismus, 384. Septimo, dies Dominici Pasche reperiuntur, ab XI Kalend. Aprilis  usque in uII Kalend. Maias, ob rationem embolismorum licenter extenti. Ultimo, luna festi paschalis, a 15 usque 21, propter diem Dominicum, uariata. Adimit enim saltus noctem, addit uero etatem, que per omnem cyclum adoleuit. Sed in hoc nox adimitur, quod ante luna deficit quam putatur. Naturaliter uero nox ipsa perseuerat, que nox initium est futuri anni, et cycli incipientis exordium, propter quod idem ultimus annus epactas 18 tunc retinens, primo anno non 11, ut in ceteris annis fieri solet, sed 12 dies accommodat; et quia 30, dierum fine reuoluuntur, nulla O, epacta in principio cycli ponitur.




CARMEN DE EADEM RE.


Linea Christe tuos prima est, que continet annos,
 Atque secunda tenet cycli que indictio constat.
Seruabit numeros epactis tertia certos.
Quarta dies numerat septem bissextilis anni.
Quinta tibi cyclos lunaris computat anni.
Iam quartas decimas designat sextaque lunas.
Septima nam Pasche ostendit tempusque diemque
Aetatem lune monstrat nouissimus ordo.





BEDAE PRESBYTERI CIRCULI AD DEPREHENDENDAS CUIUSQUE ANNI LUNAS PASCHALES, AB ANNO 1 USQUE IN ANNUM CHRISTI 1595.







FRAGMENTUM DE S. MARTIALI.






MONITUM.


L'auteur d'un sermon prêché à la dédicace de l'église de Saint-Pierre de Limoges, qu'on croit être Ademar de Chabanais, y copie un assez long passage d'un autre écrit d'Abbon. Ce passage roule sur le prétendu apostolat de saint Martial, et ne se lit dans aucun des ouurages d'Abbon qui ont été imprimés. On ne uoit point non plus qu'il ait pu trouuer place dans les autres qui sont encore manuscrits. L'écrit où il se trouuait sera donc du nombre de ceux qui se sont perdus. Au reste, ce qu'Abbon dit dans ce passage, il l'auait pris des faux actes de saint Martial, comme il est aisé de s'en conuaincre en conférant l'un à l'autre.

 Summus pater iste Martialis in cena omnino sat mystica Christo conuiua fuit, celestis panis sumens reliquias; cumque discipulorum collegia postea surgens tersit, letus ipse prebuit linteamina. Neque unquam refugit sacra contubernia, absque Thoma piorum ex timida caterua unus. Quin imo cum Christus peteret celestia, benedici meruit inter astantium agmina. Nec choros laudantium spreuit,  sed cum eisdem sancti Spiritus tunc suscepit carismata et linguas multifidas: quibus subnixus, tandem Petro comite peruenit Antiochiam, ac dehinc urbem Rome. Qua derelicta, pertransiuit ad Galliam, cuius clara et nobilis est prouincia Aquitania pars magna, ubi perueniens, totius prouincie fit apostolus per cuncta secula.




APPENDIX AD SANCTUM ABBONEM.





CATALOGUS ABBATUM FLORIACENSIUM.


Incipiunt nomina abbatum Sancte Marie et Sancti Petri et domni Benedicti Floriacensis monasterii postquam primum edificatum fuit.

Primus abbas Rigomarus habuit annos u. Secundus  abbas Mumolus annos XXX. Et infra istos XXX annos corpus Patris Benedicti allatum est de monte Cassino ab Aigulfo monacho anno 660 incarnationis Domini, regis Clodouei temporibus filii Dagoberti.

Tertius abbas Leobardus habuit annos X.

Quartus abbas Ido habuit annum I et dimidium.

 Quintus abbas Auderannus habuit dimidium annum.

 Sextus Flatbertus habuit annos III.

Septimus abbas Adalbertus habuit annos XXIX.

Octauus abbas Geilo annos XIX.

Nonus abbas Medo habuit annos XXI.

Decimus abbas Rodulfus habuit annos XIX.

Undecimus abbas Ido annos IX.

 Duodecimus abbas Magulfus annos XuI.

Tertius decimus abbas Fulradus annum I et dimidium.

Quartus decimus abbas Theodulphus annos XIX et dimidium, qui a gloriosissimo imperatore Carolo ex Hesperia propter eruditionis scientiam qua pollebat, in Gallias adductus, Floriacensibus abbas et Aurelianensibus datus est pontifex. Hic itaque cum, ut diximus, eruditione precipuus doctrinaque haberetur preclarus, explanationem edidit Symboli sancti Athanasii, quod a monachis post tres regulares psalmos ad primam quotidie canitur. Sacramentum quoque misse seu eorum que in ea geruntur, quid mysterii contineant, aliquaque quamplura succincto narrandi genere luculentissime digessit. Nec minus  ei studium in elegantissimorum opere edificiorum fuit. Denique Germaniacus dicitur uilla, tribus a nostro monasterio distans millibus. Hec abbatibus qui ante eum fuerant maxima ex parte a fidelibus uiris, quorum hereditas erat, partim data, partim uendita est. In hac igitur idem Theodulfus abbas et episcopus ecclesiam tam mirifici operis construxit, ut nullum in tota Neustria inueniri posset edificii opus quod ei, antequam igne cremaretur, ualeret equari. Totam namque arcuato opere eamdem exstruens basilicam, ita floribus gypseis atque musiuo eius uenustauit interiora, pauimentum quoque marmoreo depinxit emblemate, ut oculi intuentium uix grata satiarentur specie. Porro in matherio turris de qua signa pendebant, huiuscemodi inseruit uersus argenteo  colore expressos:

 Hec in honore Dei Theodulfus tempta sacraui
   Que dum quisquis ades, oro, memento mei.

 Aemulatus itaque in hoc facto Magnu Carolum, qui ea tempestate Aquisgrani palatio tanti decoris edificauerat ecclesiam, ut in omni Gallia nullam habeat similem. uerum memoratus princeps illud quod fecerat templum, sancte Dei genitricis Marie dedicari sub honore precepit. At uero Theodulfus aulam a se constructam omnium conditori ac saluatori rerum Deo consecrans, cherubim glorie obumbrantia propitiatorium super altare ipsius artificiosissimo magisterio expressum his decorauit uersibus.

Oraculum sanctum et cherubim hic aspice spectans:
   Et testamenti en micat arca Dei.
 Hec cernens, precibusque studens pulsare tonentem,
   Theodulphum uotis iungito queso tuis.

Sed quia semper sapientibus inuidetur, difficileque est in prosperis inuidia carere, apud imperatorem Ludouicum ab emulis accusatus coniurationis aduersus eum facte conscius fuisse, Andegauis exsiliatus, custodie etiam mancipatus est; ubi in die Palmarum, presente ipso rege, illos pulcherrimos uersus, gloriam laudis Christi personantes, qui hodie per uniuersas Gallias ab ecclesiasticis decantantur uiris, e turri in qua custodiebatur a se compositos cecinit, quorum est exordium

Gloria, laus, et honor tibi sit, Rex Christe redemptor,
   Cui puerile decus prompsit hosanna pium.





ANNALES FLORIACENSES.






[NOTA.]

Ascripti sunt codici cyclorum decennouennalium Dionysii annos 532-1063 complexo, et iam in Bibliotheca regia Parisiensi sub n. 5443 asseruato. Est membranaceus in-4o, seculo IX exaratus, et adnotationes post annum 854 diuersis cetaneorum manibus adiectas exhibet, quas hic post Chesnium  denuo ex autographo a me correctas auctasque sisto, omissis tamen fere omnibus que annum istum antecedunt, quippe que ex Pauli Diaconi Historia miscella, Annalibus S. Columbe et Annalibus S. Amandi sint desumpta.


Rhodulfus, consiliarius primasque palatii, hominem exit. Necnon et Rhodulfus archiepiscopus Aquitaniorum. Et duo principes Aquitanici, Landricus et Imino, inter se dimicantes, semet interimunt. Rhothbertus quoque atque Ramnulfus uiri mire potentie, armisque strenui, et inter primos ipsi priores, Northmannorum gladio necantur.Idib. Octobr. eclipsis lune fuit cum esset quartadecima, et eclipsis solis secuta est eodem mense Iu Kal. Nouemb. luna uicesima octaua, utroque sidere in quindecim diebus deficiente.est ita fere 23 diebus.magnus scilicet, et sine capite. Secuta est statim mors HUGONIS magni principis Francorum, Burgundionum, Brittonum, atque Nortmannorum. Eclipsis solis factus est XI Kal. Ianuar. et stelle apparuerunt a prima hora usque terciam.987.qui secum Rotbertum filium suum regem Aurelianis eleuat.boues cum bubulcis, ouilia cum ouibus et pueris demergendo, ita ut diluuium esse crederetur. Quo etiam anno propter Aurelianensem urbem in loco qui dicitur Porcaria, multis ut ferunt est uisa ciuitas phantasmate constructa, ab hora diei tertia usque in nonam horam, pratis aquisque cum molendinis uallata, militibus necessariisque rebus adplene referta. Infantem quoque fama uulgante audiuimus natum fuisse, omnium animalium pedes habentem, soloque capite unoque pede et manu hominem simulantem. Quem parentes dolore et rubore confusi bis terque terra occulentes, dum nequeunt eum perdere, consilio accepto in fluuio demerserunt. Cuius casum tantus uocum fragor secutus est, ut tota regio eiulasse crederetur. Eodem quoque anno Girbertus papa obiit. Sequenti anno . Abbo abba martyrio coronatus est.obiit. Philippus regni monarchiam suscepit.
ANNO INCARNATIONIS DOMINI.	

626. 	Leodelodus Floriacensis monasterii fundator obiit.
849. 	Anno uIII Karoli regis, XII Kal. Martii exstitit terremotus quasi decima hora noctis.
853. 	Adalbertus, bone memorie monachus, XI Kal. Ian. obiit.
864. 	Cometes apparuit circa Kalendas Maias per uiginti dies.
866. 	Regnante Karolo, Ludouici filio, duo filii illius moriuntur, Hlotharius abbas, et Karolus rex Aquitaniorum. Auunculus quoque eius

877. 	Karolus Ludowici filius II Non. Octobr. obiit, et Ludowicus filius eius uI Id. Decembris regnum suscepit.
878. 	Iohannes papa in Gallias uenit, et apud ciuitatem Trecas diu moratus est. Eodem anno

879. 	Hludouicus rex Iu Id. Aprilis obiit.
880. 	Hludouicus et Karlomannus apud Ambianas regnum suscipiunt, et diuidunt mense Martio.
882. 	Hludouicus Karlomanni frater obiit.
905. 	Hoc anno mediante Maio, u Feria apparuit stella circa ipsum septentrionem a parte circii emittens radium magnum uersus euroaustrum quasi longissimam hastam inter Leonem et Geminos trans zodiacum, et uisa

917. 	Memorabile bellum apud Suessones, in quo Rothbertus rex occubuit, licet exercitus eius uictoriam adeptus sit; eodemque anno Rodulfus regno sublimatur.
936. 	Gloriosus Francorum rex Rodulfus obiit. Prima in totam Galliam Ungarorum irruptio.
952. 	Hoc anno Ugo dux Burgundionum, et Alanus Brittonum obiere.
954. 	Ludowicus Francorum rex obiit, et filius eius Hlotharius in regem nobiliter Remis eleuatus est.
956. 	Hoc anno Iu Nonas septembris luna uersa est in sanguinem. Eodem quoque anno mense Iunio signum mirabile in celo apparuit, draco

974. 	Ipso anno cenobium sancti Benedicti Floriacense combustum est. Sed Dei prouidentia procurante, in breui trium spatio annorum in meliorem statum est restauratum, domno abbate Richardo ordinatore. Octauas sancti crematum est Laurentii.
969 	aut 970. Lotharius Francorum rex obiit.
979. 	Ludouicus a Francis Conpendii rex est eleuatus.

Ludouicus Francorum rex obiit. Eodem anno Hugo dux rex Francorum est eleuatus Nouiomi,

988 	[Figure: [symbol] 1Kb] 
991. 	Hugo .
997. 	Hugo rex moritur. Et alia manu: Hugo rex obiit, et filius eius Rotbertus pro eo regnat.
1003. 	Et qualitas hiemis longior solito, pluuiarumque inundatio exstitit grauior, atque diuersis in regionibus flumina suos ultra modum preterierunt terminos. Pre ceteris uero Liger in tantum suas preteriit metas, ut cuncta circum circa posita periculo mortis tremefaceret, ualla penetrando, casas una cum hominibus eruendo, pontes firmos sepesque eradicando,


1004. 	Abbo abbas obiit.
1017. 	Rotbertus rex filium suum Hugonem consortem regni facit, apud Compendium.
1026. 	Iterum sub Gauzilino abbate Floriacense cenobium conflagratum est, sed biennio restauratum cum omnibus officiis, et ecclesia S. Petri.
1029. 	Obiit Gauzlinus abbas.
1058, 	1059 aut 1060. Heinricus rex Francorum






CIRCA EUMDEM ANNUM.
ALBERTUS ABBAS MICIACENSIS.





NOTITIA.


Albertus abbas monachum induerat in cenobio Gemeticensi, ut patet ex subiecto eius instrumento, in quo Arnulfum, Turonensem archiepiscopum, filium suum uocat. Fuerat ergo coniugatus antequam monachus initiaretur. Parentes eius eidem instrumento subscribunt. Miciacum seu S. Maximini abbatia, uulgo Saint-Mesmin, prope Aurelianos, nunc Fuliensium. Epistola sequens exstat in codice Pitheano inter epistolas Abbonis Floriacensis.





ALBERTI AD IOANNEM XuII PAPAM EPISTOLA De antiquitate et solito numero monachorum monasterii Miciacensis.







ALBERTI CHARTA QUA Predia quedam cenobio Gemeticensi, in quo monachum inducrat, confirmat.

 In nomine Christi, ego Albertus, abbas abbatie sanctorum Stephani protomartyris et Christi confessoris Maximini, notum uolo fieri cunctis curam gerentibus sancte Dei Ecclesie quia antequam ordinem suscepissem monasticum, erat mihi quidam alodus ex materna hereditate, non ex alicuius beneficio, quem sancto Petro in Gemmetico monasterio, ubi habitum suscepi, dedi pro remedio anime mee filiique mei Arnulfi Turonensis archiepiscopi, et parentum meorum, ut sanctus supradictus intercessor sit pro nobis apud Deum. Est autem ipse alodus in pago Bellemensi, quem uocant Domna-Maria,  quem sancto Petro dedi cum appendiciis suis. Iussi autem fieri hanc chartam, ne aliquis post me possit sancto Petro abstrahere. Quod si aliquis presumpserit, cum Iuda proditore, Anna et Caipha damnationem accipiat. Hec autem chartula ut firmior sit, eam subter firmaui, et parentibus meis corroborandam obtuli. S. Alberti abbatis. S. Radbodi Saïensis episcopi. S Arnulfi Turonensis archiepiscopi. S. Ribaldi. S. Gisleberti. S. Roberti regis. S. Willelmi Bellemensis. S. Richardi comitis Normannorum.




CIRCA EUMDEM ANNUM.
RORICO MOISSIACENSIS APUD CADURCOS MONACHUS.





NOTITIA HISTORICA


 Rorico, monachus Moissiacensis in regione Cadurcensi, qui, ut ex stylo iudicatur, seculo XI uixit. Scripsit Gesta Francorum ab origine gentis usque ad obitum Chlodouei I regis, que exstant in Francicarum Rerum scriptoribus Andr. Du Chesne, tom. I, pag. 799 et in noua collectione scriptorum Francicorum Mart. Bouquet,  tom. III, stylo rudi et fabulis plenissima.---Iac. le Long Biblioth. historica Gallie, pag. 315. * De hoc Rerum Francicarum historico incerta sunt omnia. Monasticam  professionem suam nullibi prefert. Moissiacensem commorationem nunquam indicat, nec alia de causa monachus Moissiacensis creditur, nisi quod e mss. codice Moissicianensis cenobii idem opus eductum est. Opus istud mera putaque est epitome anonymi longe uetustioris, qui sub eodem titulo opus historicum uulgauit legendum apud Du Chesnium, tom. I, pag. 799, etc. uide Historiam litterariam Gallie. tom. uII, pag. 146.





NOTITIA ALTERA


 Roricon, dont il y un abrégé d'histoire beaucoup plus fameux qu'intéressant, nous est presque inconnu d'ailleurs. On conuient de lui donner la qualité de moine , mais on n'en apporte point de preuues, et nous n'y uoyons d'autre fondement que l'air de piété auec lequel il a écrit, ce qui peut également conuenir à un pieux ecclésiastique. Il n'y a point an reste de difficulté à le regarder ou comme un clerc ou comme un moine. Il était très-rare en son siècle de uoir des laïques lettrés et capables d'écrire comme il a fait.

On connaît un Roricon euêque de Laon iusqu'en 976  qui passait pour un prélat qui auait toute sorte de belles connaissances, totius scientie lumen. Mais personne n'a pensé à lui attribuer l'écrit dont on ua parler; et nous ne prétendons pas non plus nous-mêmes lui en faire honneur. Outre qu'il n'y a que l'identité de nom qui pût autoriser ce sentiment, ce qui est fort  équiuoque, un prélat aussi habile aurait apparemment mieux réussi dans l'exécution de son dessein.

S'il fallait prendre à la lettre certaines expressions de notre historien . on croirait qu'il aurait fait le métier de berger et gardé les troupeaux à la campagne. Mais il est uisible par d'autres endroits de son écrit , que ce n'est là qu'une fiction qui lui a paru ingénieuse et qui conuenait à son génie. Il dit au reste  assez clairement qu'il était de la nation des Francs. Il ne nous fournit rien de précis pour fixer le temps auquel  il écriuait. On ne laisse pas toutefois de iuger par son style qu'il ne l'a fait qu'au XIe siècle  Le fondement est bien léger, mais ce qui donne plus de poids à cette opinion, c'est que l'auteur fait mention de Perpignan , qui n'a été connu qu'au Xe siècle.

L'ouurage de Roricon est intitulé: Gesta Francorum, les Gestes ou Exploits des Français. Titre spécieux qui annonce beaucoup; et nénmoins l'ouurage n'est presque qu'un abrégé d'un historien anonyme, qui nous en a laissé un autre beaucoup plus ample sous le même titre, publié par du Chesne, tom. I, pag. 799. Roricon s'est proposé d'abréger cet historien, depuis l'origine de la nation iusqu'à la mort de Clouis inclusiuement, et en copie toutes les fables et les erreurs. Il a diuisé son ouurage en quatre liures, et a mis à la tête de chacun une préface, où il a laissé des uestiges de son génie poétique. Le corps de l'ouurage après tout n'est pas mal écrit. C'est seulement dommage que son auteur n'ait pas trauaillé  sur un meilleur fonds.

André du Chesne est le premier qui a imprimé cet abrégé , sur un ancien manuscrit de l'abbaye de Moissac, et semble être aussi le premier qui a donné à Roricon la qualité de moine. Dom Bouquet l'a mis dans la suite sur l'édition précédente, à la tête du Ille uolume de sa nouuelle Collection des Historiens de France, auec de courtes remarques préliminaires.





GESTA FRANCORUM, AB IPSIUS GENTIS ORIGINE AD OBITUM USQUE CLODOuEI I REGIS, Auctore RORICONE Monacho.




[LIBER PRIMUS.]



PROLOGUS.


 Quia calami nostri acies quadam rubigine uidetur ambesa, quam boni totius inimica connexit otiositas, ne plectrum lingue desidia pariter innectat aut quadam tarditate rigescat, dum in custodiendis pecoribus immoramur, dum capelle legunt cytisum, et adhuc aliquantulum diei superesse uidetur; memor patrie  quedam mee gentis opuscula, sicut nostri priores retulerunt, quoniam iniungitis, modica relatione narrabo. Nec imputetur garrulitati, si gesta parentum preconiis aliquibus extulero, quoniam ordini debetur et nature ut prudentium facta parentum extollat deuotio filiorum.



LIBER PRIMUS.


Quoniam id uestra deposcit intentio ut uobis insinuare debeam, cur compatriote mei Franci cognominentur, que res est digna relatu, si uos otium prebueritis; quantum exinde ad nos ueterum monimenta transmiserunt, quantumue memoria retinere potui, intimabo. Si uestrum aliquis facta Troianorum cognouit, si, uirgilio referente, eorum excidium Ulyssis fraude compertum aure uel leuiter tetigit, non opus  est hic enarrare per singula cur ad debellandam ferocissimam gentem Agamemnonis exarsit insania, quia nec nostre facultati congruit et non historiam texere, sed breuem narratiunculam referre proposui. Mortuo igitur Hectore, Ilioque destructo, spes patrie tota deperiit, omnium corda tremuerunt, ac uiribus defecatis dulcia arua linquentes, alii pedestri itinere lares incognitos expetunt, alii marinis fluctibus remigantes fallacibus undis spem uite committunt. Utrique uidelicet necessitati consulentes, non iam uicinas, sed longe remotas et incognitas nationes expetere decreuerunt: quo tante infamie notam uel paululum euitare quiuissent. Ex his Priamus et Antenor cum ingenti multitudine de exercitu Troiano intrantes ripas Tanais fluminis, Pannoniorum terminos  secus Meotidas paludes nauigio petierunt. Missisque per gyrum exploratoribus deprehenderunt e uicino locum sue habitationi congruum, remotum uidelicet a communi habitatione hominum, terram nullis cultam uomeribus, marinis fluctibus undique circumseptam. Ibi itaque fixere tentoria, et resumptis animis ciuitatem edificauerunt, quam Sicambriam appellauere. uiri igitur isti fortes et ualidi consueta ferocitate suffulti contra uicinos arma mouentes, per gyrum finitima deuastantes, famam sui nominis uulgauerunt ubique. Et quoties de propriis finibus Pannoniorum populus hos exturbare uoluisset, toties frustratis uiribus eorum gladiis cedebatur, nec ad debellandos eos aliqua poterat facultate consurgere. Cumque eos nec armis, nec uiribus,  nec suffragiis aliquibus de propriis agellis extrudere potuissent, tandem ab insectationibus eorum desistentes, quos ante persecuti sunt ut inimicos, contra uelle postmodum ceperunt colere ac uenerari quasi dominos ac uicinos. Creuerunt itaque in gentem magnam, et inhabitauerunt Sicambriam usque ad tempora ualentiniani imperatoris. Habebant duces et primarios, et uniuersos ordines magnatorum:  et si non eamdem honoris amplitudinem, tamen pristine dignitatis fastum uel nomine tenus retinere gestiebant. Si forte primates aliquos elegissent, quasi hereditario iure priorum patrum nomina conseruantes, non alium sibi patiebantur imponi, nisi quem nominis dignitas sublimasset. ualentinianus ergo imperator arcem Romani regebat imperii, uir strenuissimus et amator reipublice, pauperum ac humilium cultor munificus, et rebellium exstirpator atrocissimus. Aduersum hunc Alanorum gens atrocissima seruilia arma corripiens, rebelles dexteras ad deuastandum imperium, uel seditiones excitandas, ausu temerario erigens, queque attrectare poterat uniuersa deuastabat. Occurrit his imperator cum exercitu maximo super fluuium Danubii,  et in eos aciem dirigens seruilem insolentiam imperiali repressit edicto: plures eorum bello superans, alios in fugam precipites abire compellens. Hi uero qui fuga elapsi sunt, Meotidas intrauere paludes, ibique se communientes ad defendendum uel potius resistendum queque poterant adiumenta congerebant. Perlustratis imperator importunitatibus loci, nolens totum fatigari exercitum, sacramentis imperialibus constrinxit, per annos 10 illis relaxari tributa, qui gentem hanc rebellem exinde dolo armisue eiicere potuissent. Audientes hoc Sicambri, quos a Troia aduentasse iam diximus, animi audaciam experiri cupientes, per occulta latibula intra paludes insidias collocant, et facto impetu super Alanos irruunt; et eos nimia cede mactantes, tandem uinctos  ut inimicos imperatori representant. Hac igitur patrata uictoria, et rebelles condigna ultione perdomuit, et Troianos nostros, Sicambros uidelicet, Francos appellari precepit. Expletis itaque 10 annis, idem imperator primarium quemdam cum exactoribus de Romanorum populo misit, qui tributum a Francis exigerent. Franci uero indigne ferentes quod qui eadem sorte Grecorum seuitiam euitantes de propriis finibus aufugerant, ad persoluenda tributa germanum sanguinem prouocassent, nil morati aduersus primarium insurgentes, eum uita priuauere. Pariter et legatos, quos direxerat imperator. Consilio etenim iuuenum deprauati, hec inter se uerba tractabant: Imperator cum exercitu Romanorum Alanorum gentem rebellem de latibulo paludum eiicere non potuit,  et nos, qui eos deuicimus, cur tributa persoluimus?

His auditis, imperator felle feruens contra Francos mouit exercitum, ducens secum Aristarchum militie sue principem. Qui uidelicet Aristarchus cum innumera multitudine super Francos irruens, quemdam eorum ducem nomine Priamum gladio trucidauit, et ceteros nimia cede comminuens, licet cum multo dispendio Romani exercitus, tandem eos superans, terga dare compulit. Sentientes itaque Franci iram imperatoris diu sustinere non posse, et libertatem quam armis acquisierant perdere formidantes, elegerunt magis omnibus diebus uite sue exsulari, quam tanti nominis dignitatem seruili amplius maculari infamia. Et relicta Sicambria, media pars ipsorum cum uxoribus et liberis  peruagantes Europam, huc et illuc uacillabant, non habentes certos lares, nec proprie stationis aliquod firmamentum. Per diuersos igitur anfractus itineris se suosque nepotes gladio defensabant, si forte propter adipiscenda uite stipendia progrederentur alicubi, et inhumanos aliquos ad prohibenda necessaria offendissent. Et quocunque progrediebantur, eorum terror ubique diffusus compellebat in unum conuenire populos, gentes innumeras adunari, uniuersas patrie munitiones machinis omnibus armisue muniri. uulgus insuper uniuersum, quasi spes patrie deperisset, abdita queque lustrantes, se suosque paruulos ad montium abdita conferebant, et undique, buccinis concrepantibus, ita ex propugnaculis  oppidani quique transeuntem populum iactis spiculis atque sagittis exturbabant, ac si debellandam patriam eos aduentasse cognouissent. Sed gens, que non ad pugnam, sed ad commeandum uenerat, recto gradiebatur itinere, nisi forte aliquem capiendi cibarii necessitas alicubi pergere cegisset. Communis uero exercitus citato calle gradientes, absque nimio impedimento ripas Rheni fluminis attigerunt. Ibique in Germanorum oppidis fixere tentoria, habitaueruntque pacifice cum principibus terre illius. Hi uero, qui apud Sicambriam remanserunt, incolentes uidelicet ripas Danubii, elegerunt super se regem nomine Torcat, unde et propterea Torci appellati sunt.

Modico itaque tempore elapso, intrantes Franci  resumptis uiribus, et a lassitudine recreati, qui, ut diximus, ripas Rheni fluminis attigerant, ad instar Troie ciuitatem edificare conati sunt. Sed imperfectum opus relinquentes, pari consilio elegerunt sibi regem, sicut et cetere gentes, nomine Faramundum, filium Marchomiris filii Priami, et eum solio sublimantes debita reuerentia excolere ceperunt. Quo defuncto, filium eius Clodionem in paterno solio sublimauerunt. Hic in finibus Thoringorum in Dispargo castello paucis diebus habitauit. Suspecti semper erant Franci et dubii, et in incerto uacillantes, dum explorarent sedulo, si forte inueniretur alicubi locellus aliquis, qui eorum habitationi uideretur esse congruus. Et dum hoc tedio estuarent, relatum est illis ab exploratoribus, Galliam  esse omnium regionum nobiliorem, omni refertam dignitate, consitam nemoribus pomiferis, terram esse fecundam, aptam ad omnia que humanis possunt subuenire necessitatibus. Tali nuntio animati animos et arma corripiunt, et ad uindicandas iniurias quas a Romanis pertulerant, corda cum gladiis exacuunt non ut fugiant, sed ut eos exterminent, et unumquemque suorum dictis asperioribus accendunt. His ferme diebus Romani habitabant a flumine Rheni usque ad fluuium Ligeris, et a Ligere fluuio uersus Hispanias Gothi dominabantur. Burgundiones quoque Ariani erant, et habitabant secus Rhodanum fluuium. Clodio igitur rex missis precursoribus suis usque ad urbem Camaracum, ipse quoque cum exercitu maximo Rhenum  transiens eos subsecutus est, et ingressus Carbonariam siluam, Turnacensem ciuitatem obtinuit, et exinde Camaracum usque properauit. Ibique modicum residens, Romanos omnes qui in eadem reperti sunt gladio trucidari precepit. Qua ciuitate retenta, inde progreditur et usque ad Sumam fluuium occupauit, et ingressus Ambianorum urbem, ibidem et regni sedem statuit, et deinceps pacato iure quieuit. Regnauit igitur annis 22 et mortuus est. Quo defuncto, Merouicus ad regendum populum eligitur, et in eadem Ambianorum ciuitate regali solio sublimatur. Merouicus itaque iste, a quo et Franci prius Merouinci uocati sunt, propter utilitatem uidelicet et prudentiam illius, in tantam  uenerationem apud Francos est habitus, ut quasi communis pater ab omnibus coleretur. Hic genuit Childericum, patrem Clodouei regis excellentissimi. Erant autem Franci tunc fanatici, adorantes idola, et non agnoscebant regem celi, qui creauit omnia. Mortuus igitur Merouicus, et regnauit Childericus filius eius pro eo. Childericus itaque rex cum esset nimis luxuriosus, et regnaret super Francos, filias eorum uiolenter opprimebat. Super hac re nimium indignantes, pari consilio et equalibus animis, aut eum occidere aut de regno expellere decreuerunt. Sentiens Childericus aduersum se Francorum animos esse commotos, aureum unum diuisit in partes, uocans ad se uiomadum consiliarium suum, et ait illi: »Sentio gentem istam aduersum me consurgere  uelle, et ego unanimitatem tuam peto, ut, in quantum potueris, Francos mihi pacifices. Cumque sedatos eos agnoueris, mandato tu ut redeam, et aurei ista partitio erit signum inter me et te. Cum autem uidero quam tibi relinquo, reuertar in pace. Sin autem, manebo apud Sisinum [al. Bisinum uocant] Thoringorum regem.«

His dictis clam fugit apud Thoringos, habitauitque cum Sisino et Basina uxore sua. Quo expulso, Aegidium Romanum militem Franci super se statuunt consilio non bono atque inutili. Regnauitque super eos annis 8, et iunctus est ei uiomadus in fictam amicitiam ob amorem Childerici domini sui. Et hortabatur regem uiomadus ut Francos aliquos male opprimeret; Franci uero Aegidii regis furore  attriti, consilium uiomadi expetunt, et quid agere debeant inquirunt. Quibus ille ait: »Non reminiscitis, qualiter Romani parentes uestros attriuerunt? quomodo eos a Sicambria expulerunt? Et uos regem uestrum expulistis utilem ac strenuum, et eleuatis super uos militem hunc Romanum crudelem atque superbum? Sine consilio hoc fecistis, et nunc merito inebriamini poculo, quod propinastis.« Cui aiunt illi: »Sine lege licet tunc filias nostras abuteretur, nunc penitet nos hoc fecisse, et utinam eum inuenire meruissemus, ut cum pace regnaret super nos.« His uiomadus auditis, celeres nuntios ad Childericum dirigit, ut cum pace redeat, aurei diuisi certa premittens indicia. Sentiens Childericus quod desideraretur a Francis, letus reuersus est  in regnum suum. Quem Franci cum gaudio recipientes, cum dedecore expulerunt Aegidium. Basina quoque Sisini regis uxor, apud quam latuisse premonstrauimus Childericum, sepius relicto uiri toro, consortium nostri regis est experta. Quamobrem et eum nec multo post in Franciam est secuta, cupiens loco uxoris habitare cum eo. Quam Childericus cum insperate conspexisset, et ad quos usus de tam longinqua prouincia ad eum properasset, inquireret: illa postposito pudore muliebri, ut erat nimis luxuriosa, tale fertur dedisse responsum: »Quoniam noui utilitatem tuam et pulchritudinem,  et quod sis habilis et strenuus, e domo ueni ut habitem tecum. Nam si in extremis terre finibus utiliorem te cognouissem, et hunc nichilominus expetissem.« Complacuit regi mulieris sermo facetus, et eam gaudens sibi sociauit in uxorem. Que concepit et peperit filium, uocauitque eum Clodoueum. Hic fuit rex potentissimus super omnes Francorum reges, uir egregius ac strenuissimus, expugnator bellicosissimus, imperii dilatator et totius equitatis amator. Childericus itaque rex hac tempestate, collecto Francorum exercitu, Agrippinam ciuitatem super Rhenum fluuium est aggressus. Quam omni bellorum apparatu circumdans, tandem populum eumdem nimia cede uastatum deuicit, et munitiones uniuersas eiusdem ciuitatis sibi retinens, Coloniam  eam uocari instituit. Hanc regebat Romanus Aegidius, cuius superius fecimus mentionem. Sed tanto exercitui resistere non ualens, urbe progressus fuge consuluit, et sic furorem regis euasit. Inde progredientes Franci, Treueris ciuitatem super Mosellam fluuium uastantes ceperunt.

Eo tempore mortuus est Aegidius Romanorum tyrannus, et eius filius nomine Siagrius apud Suessionem ciuitatem in paterno solio sublimatur. Recollecto iterum Childericus rex Francorum exercitu, Aurelianis usque peruenit, terras omnes que sunt in circuitu nimia feritate depopulans. Inde progreditur Andegauis, occursurus Adouagrio duci Saxonum, qui eamdem Andegauam debellauerat atque protiuerat, relicto Paulo comite ad custodiendam ciuitatem.  Cumque rex Childericus ex improuiso ciuitatem irrumperet, et Adouagrium ducem obtruncare decerneret, naue subuectus Adouagrius aufugit regisque mucrone Paulus obtruncatus est et principalis domus eiusdem ciuitatis est igne cremata. Hac igitur patrata uictoria, cum ad solum proprium, hoc est ad Ambianorum urbem remeare cuperet, febre correptus spiritum exhalauit, et regendum populum Clodoueo filio suo dereliquit. Mortuus est autem Childericus rex XXIu imperii sui anno, et regnauit Clodoueus filius eius pro eo.



[LIBER SECUNDUS.]



PROLOGUS LIBRI SECUNDI.


 Relatum est, ut opinor, compendiose satis, quantum proposite breuitati congruit, cur ad has partes Francorum populus sit delatus, cur et tali nomine uocitetur. Sed quoniam uos intentos intueor, dum adhuc solis exspectamus occasum, et dum saturos greges ad ouile reducimus, paucis tantum sermonibus intimabo, qualiter omnem Galliam hic populus sit peruagatus, et qualiter eam a Romanis abstulerit.  Precor etenim ne uobis onerosum uideatur, si ad supplendam historiam uel ad depellendum fastidium eorum, quibus displicet prolixa narratio et noua semper audire delectat, si aliqua ex opusculis uicinarum gentium elate [e latere] tetigero. Nam is, qui propriis semper deliciis affluit, etiam cum externas tetigerit, delectatur.



LIBER SECUNDUS.


 Clodoueus igitur anno quinto imperii sui contra Siagrium Aegidii filium arma corripuit, atque ad exturbandum eum de paterno solio Francos omnes  in exercitum adunare precepit. Siagrius pari modo ex omni parte collectis uiribus ad defendendum suorum animos preparat, Romanorum fortia facta commemorans,  et ad contemnendos inimicos eorum enses acutissimos esse semper insinuans. Et cum hinc et inde utreque acies insisterent, et buccinis concrepantibus undique spicula mitterentur, totis uiribus cum Romanis decertantes Franci, memores prioris iniurie qualiter eos a Sicambria eiecerant, nulli parcentes etati, omnes pariter desectis ceruicibus gladiis obtruncabant; et quod dictu etiam est horrendum, plures eorum laniandos bestiis obiectabant. Siagrius itaque cesum cernens exercitum suum, solus e prelio fugit, et cum se morti conaretur abstrahere, morti potius destinatur. Nam dum Tolosam fugeret ad Alaricum Gothorum regem, et Clodoueus uictor detractis spoliis letaretur, intercurrentibus nuntiis perlatum est Clodoueo quod  apud Alaricum Siagrius occultaretur. Peruaso igitur omni regno Siagrii, Clodoueus legatos suos ad Alaricum dirigit, mandans ut ei Siagrius redderetur, sin aliter, pararetur ad bellum. Metuens Alaricus Francorum gladios experiri, per eosdem legatos regi Clodoueo Siagrium mittit, mandans humiliter ut iuxta uotum animi quod meruerat redderet inimico suo. Qui cum regi presentaretur, misso spiculatore caput eius amputari precepit. Dehinc iam sedato tumultu, et fugatis hostibus partimque detruncatis, regnum Siagrii, et thesauros eius uniuersos omnemque regiam supellectilem sibi soli Clodoueus retinuit. Predam uero et spolia occisorum militibus uniuersis eque diuidenda mandauit. Non solum enim uillas seu castella aliqua uastauerant,  uerum etiam ecclesias plures cum tanta auiditate depopulati sunt, ut cum aurea queque uel argentea utensilia sibi quisque reconderet, ea etiam que nullis utilitatibus erant congrua uel unguibus dissecarent, uel flammis iniecta concremarent. Inter cetera uero ecclesiarum ornamenta, urceum mire magnitudinis mirique decoris, de ecclesia quadam abstulerant. Hos ecclesie eiusdem episcopus per legatos subsequitur, humili prece deposcens ut ei Clodoueus rex urceum reddere dignaretur ablatum. Quibus ita respondit: »Licet omnia reddenda forent que de Christianorum ecclesiis abstulimus, tamen si aliud uidetur non mereri episcopus, urceum tamen, si nostre parti obuenerit, non negabo.« His dictis, concitus abiit quo totius prede  summa diuidenda erat, et sic uniuersis militibus infit: »Rogo, karissimi milites, ut Dei amoris gratia urceum illum mee sorti deputetis, quatenus hunc petenti episcopo reddere ualeam, ne ex toto paupercula eius ecclesia nostra uiolentia desoletur.« Placuit uniuersis petitio regis, et gratanti animo urceum reddere decernebant, cum unus e Francis in sui perniciem eleuata bipenne urceum percussit, et ait: »Quod ei sors dederit, cuiuis impertiatur a rege, nostras nobis partes ipse relinquat.« Obstupefactis omnibus ac rei istius nouitate turbatis, regis indignatio patientia interim opperitur, et urceum reddere precepit episcopo. Anno itaque expleto congregato exercitu, dum secundum morem  giraret uniuersos, et apparatum singulorum sedulo perlustraret intuitu, ad ultimum eum qui percusserat urceum oculis conspicatur. Et prefatam iniuriam mente reuoluens, agrestia eius arma miratus, cum iniuriare cepit cur uidelicet conuentum uirorum nobilium tam horrendo turpasset apparatu. Accipiensque arma singula, cum indignatione maxima elisit ad terram. Et cum ille ad colligenda arma manum acclinis extenderet, rex eleuata bipenne caput eius lethali uulnere percussit, et ait: »Ita et tu anno preterito Suessiones urceum percussisti.« Quo mortuo, aduersus Thoringos eumdem duxit exercitum, et eos nimia cede prosternens, post innumeras cedes, post populi totius diminutionem, post patrie deuastationem, residuos tandem,  qui uitam fuga protexerant, redire precepit, et eos Francorum tributarios fecit.

In diebus illis Gundobaldus et Godegisilus Burgundionum reges, filii uidelicet Gundeuei, qui ex genere Athanarici regis descenderat, nimia cupiditate illecti, fratrem suum nomine Chilpericum gladio peremerunt, et uxorem illius, ligato ad collum saxo, fluctibus submerserunt. Chilpericus iste duas filias habuit. Nomen uni Chronna, Crochildis altera uocabatur; Chronnam uero, mutata ueste, Gundebaldus exsilio condemnauit, Chrochildem domi retinuit. Preceperat tunc Clodoueus rex legatario suo Aureliano ut sibi puella nobilis quereretur bonis moribus adornata et habitu corporis decorata, quam sibi coniugio copularet. Frequenter in Burgundiam  Aurelianus ierat, quamobrem et Chrochildis prudentiam et elegantiam bene cognouerat. Hic accessit ad regem, et puelle prudentiam nimiis preceniis attollere cepit. Exarsit in concupiscentia eius regis animositas, et per legatarium uirginis aures appellat, si forte Francorum regi puella nobilis et orphana cuperet sociari. Regis mandata laturus arripit iter Aurelianus, Burgundiam tendens, et quo nouerat esse puellam pedestri itinere properat, peram ferens et baculum, resarcitis tunicis adopertus, in sportella absconsa ferebat munera Clodouei. Quo cum peruenisset, adueniente die Dominico inter reliquos pauperes ad capiendam eleemosynam sese Aurelianus immiscuit ut Chrochildi de ecclesia redeunti paucos indicaret sermones. Erat enim Christiana.  Que cum de ecclesia domum reuerteretur et solita munificentia singulis pauperibus eleemosynam impertiret, peruenit ad Aurelianum et obtulit ei aureum unum, totius ignara negotii. Quem cum ille recepisset, caute subtraxit pallium puelle, innuens sese loqui uelle cum illa. uentum est ad palatium, et, subsequente Aureliano, ingreditur uirgo triclinium, et misit ancillam que conuocet peregrinum. Detulit Aurelianus donaria regis, et annulum Clodouei manu gestans porrexit eum puelle, et ait: »Loquatur, obsecro, mi domina, quiddam seruus tuus secrete in auribus tuis ut licite possim intimare mandata domini mei regis.« Cui et illa: »Loquere,« inquit. Et educens e sportella sponsalia  ornamenta, obtulit puelle, dicens: »Hec mandat dominus meus rex Clodoueus, ut si ei prebueris tue uoluntatis assensum, absque dilatione te recipiet in uxorem.« Tantam industriam uiri miratur puella, et cum nimia mentis alacritate donaria regis amplexatur, et cetera sibi recondens, annulum solum in thesauros auunculi sui reposuit, et talia retulit portitori: »Salutem dicito Clodoueo, et quamuis non sit licitum ut nubat Christiana pagano, tamen si Domini Dei uoluntas adfuerit cui seruio, quem confiteor, quem adoro, gratias diuine referam maiestati, et nutum subsequar imperantis. Et tu nostri secreti fidus adiutor uade in pace.« Perlata sunt ad Clodoueum uerba puelle, et rursum Clodoueus Aurelianum legatarium ad Gundebaldum  mandatque ut ei in coniugem neptem suam tribuat, si Francos uelit habere pacatos; alioquin aut tributa persoluat, aut ad pugnandum cum eo arma corripiat. Hec audiens Gundobaldus, mente consternatus conuocat amicos et consiliaros suos, dicens illis: »Nostis omnes consiliarii et amici mei, quod Francorum rex Clodoueus aduersum nos querat occasiones, petens per legatum neptem Chrochildem, cum necdum eam facie nouerit. Hec est dissensionis origo, hec causa discordie, hec nostre uastationis infinita perditio. Ad hoc tendit omne negotium, ut nos omnes uita priuet, deinde gentem nostram spoliet libertate. Ideo enim uos accersiui ut pari consilio saniorem exitum inquiratis, et communi utilitati prouidentes, quid facto opus  sit uestra auctoritate decernatis.«

His ita peroratis, Burgundiones consiliarii eius metuentes iram incurrere Clodouei, pari consilio decreuerunt ut tanto regi tamque potenti puella donaretur, ne hac occasione ad delendos eos tante gentis ferocitas acueretur. Metuebant enim Francos, ut cetere gentes que cernebant eos undique dilatari; nec esse aliquem, qui eorum gladiis resistere posset. Mandant ergo accelerari negotium, ne prolongata responsio uerteretur in fastidium. Et aduocans Aurelianum Gundobaldus, his eum cepit interpellare sermonibus: »Quoniam occasione petendi uxorem domino tuo regi domos nostras et patriam explorare uenisti, hec populi nostri responsa dicito Clodoueo. Inaniter suspicatus  est habere neptem meam coniugem, frustra concupiuit Chrochildis mee pulchritudinem. His exasperatus Aurelianus, ita respondit: Quoniam rusticani alicuius me putas mandata detulisse, non hoc mandat alius nisi Clodoueus, tuus et meus dominus: tuus, inquam, tuus, ut mittas ei sponsam suam Chrochildem. Quod si distuleris, aut ei tributa persolues, aut libertatem gladio defensabis.« Substomachatus Gundolbadus hec tantum Aureliano uerba rependit: »ueniat, ueniat dominus tuus Clodoueus, quoniam ad defendendam libertatem Burgundionum enses paratos inueniet, et, Domino Deo nobis auxiliante, ad internecionem decidet audacia eius, et uindicabitur sanguis gentium plurimarum,  qui effusus est in manibus eius.« Et plura locutus, tandem consilio prudentum uirorum mitigata est insania, et sic Chrochildem Aureliano tradidit. Quam cum ingenti gaudio Aurelianus suscipiens, Suessionis ciuitatem secum usque duxit, et reddidit eam Clodoueo. Cuius pulchritudine delectatus rex, conuocatis regni sui proceribus, secundum regiam consuetudinem eam sibi sociauit in uxorem. Sero igitur die illo, quando more nuptiali simul accumbere deberent, sic illa prior allocuta est Clodoueum. »Audiat, oro, dominus meus rex ancillam suam, et concedere dignetur famule sue petitiunculam, si inueni gratiam in conspectu illius.« Cui Clodoueus: »Pete, ait, quod uis, quoniam tua petitio consequetur effectum.« Ad hec regina spiritu Dei repleta,  his regem cepit interpellare sermonibus. »Primum postulat ancilla tua, domine mi rex, ut Dominum celi patrem omnipotentem credas, qui te creauit. Deinde ut Dominum Iesum Christum, qui nos redemit, a Patre de celis missum ad salutem credentium confitearis. Tertio Spiritum sanctum et illuminationem omnium iustorum agnoscas, et agnoscens omnem simul uenerare diuinitatis unice maiestatem, et in tribus personis Patris et Filii et Spiritus sancti, nichil prius, nil posterius, nil minus suspiceris, sed eternitatem tota mente et cequalitate complectaris. Et idola que non sunt dii, sed muta simulacra succendas, ecclesiasque Dei mei quas succendisti reedifices, et baptismum recipias in nomine Patris et Filii et Spiritus sancti. Et hoc  ad ultimum peto ut requiras thesauros patris mei et matris mee, quos Gundobaldus auunculus meus nequiter interfecit, quorum sanguinem Dominus ulciscatur.« Et ait rex: »Hoc ad presens mihi uidetur haberi difficile ut deos meos relinquam et Deum tuum colam; sed cetera, ut potero, faciam.« Cui et illa: »Hoc est, inquit, maximum et singulare, quod postulo, ut Dominum celi colas, per quem uelis nolis regnas, in cuius nomine aduersariorum castra facile superabis.«

His ita peroratis, cubiculum introgressi pariter accubuerunt, et nuptialiter solemnisantes in gaudio et letitia totius anni spatium expenderunt. Expleto itaque anno, ad Gundobaldum iterum Clodoueus Aurelianum dirigit, mandans ut Chrochildis uxoris sue  thesauros ei transmitteret. Ira feruens Gundobaldus Aureliani uerba uix sustinet, et in hec uerba tandem prorumpit: »Nunquid in manibus Clodouei regnum meum tradetur, aut thesauri mei? nonne obtestatus sum, et dixi tibi, Aureliane, ut non uenires amplius explorare substantiam regni nostri, uel principum nostrorum felicitatem? Salutem populi nostri testor, nisi cito reuerteris et recesseris a me, ego interficiam te.« Cui Aurelianus ita respondit, dicens: »uiuit dominus meus Clodoueus rex et primates regni eius, quia non te timeo, dum dominus meus aduixerit. Et sic mandat proprius tuus et meus dominus Clodoueus, quia tibi est occursurus ut thesauros uxoris sue recipiat.« His auditis, Burgundionum  maiores dederunt regi suo consilium ut uniuersa que fuerant patris eius uel matris Chrochildi absque dilatione redderentur, dicentes regem esse ferocem, populum sine Deo, pactum debere stabiliri cum talibus, ne unanimiter irruentes in eos, terram pariter delerent ac populum. Quid plura? Reddit Gundobaldus legatario regis omnem Chrochildis supellectilem, et ex thesauro suo auri purissimi et argenti fabricaturas pretiosissimas, et ait ad Aurelianum: »Quid restat amplius, nisi ut uniuersum regnum meum Clodoueo dare debeam? Reuertere cito ad dominum regem tuum, qui habes quod ei deferas, munera multa. Metit messem quam non seminauit, et colligit quod non sparsit.« Et ait Aurelianus: »Filius tuus est dominus meus Clodoueus.  Non contristeris si modicum istud ei detulero; ex hoc nunc omnia uestra communia erunt.« Et dixerunt Burgundiones: »uiuat rex, qui tales legatos habet.« Reuersus est Aurelianus ad dominum suum, et restituit ei omnia que reddiderat Gundobaldus.

In diebus illis dilatauit Clodoueus Francorum regnum usque ad Sequanam, et accipiens castrum Miledunensem tradidit eum Aureliano legatario, cumque ducem prouincie illius esse instituit. Dehinc Aurelianis usque perueniens, Francorum terminos usque ad fluuium Ligeris protelauit. Interim regina dominum suum adhortabatur ut Deum coleret, et muta simulacra ex omni regno suo deleret, si uictor aduersus inimicorum omnium impietates esse  cuperet. Deludebat eam Clodoueus et subsannabat; non tamen exprobrando, sed blandiendo potius uite monita refutabat. Ad hoc utique uentum est ut regina conciperet et pareret filium, et iuxta ritum Christianorum ad abluendum sacro baptismate in ecclesiam deferri preciperet. Baptizatus, et signatus, et sacro chrismate delibutus: quem Ingumerem uocauerunt hi, qui eum de sacro baptismate susceperunt. Nec mora defungitur infans, et res sicut euenerat innuitur Clodoueo. Tristatur pater anxius, primam sobolem cum insperate deferri uidet ad tumulum, et reginam increpat cur uidelicet in nomine Domini nostri Iesu Christi signasset infantulum. Affirmabat enim insanus quod si diis suis dedicatus fuisset, non tam cito priuaretur hac luce. Regina uero gratias  Deo referebat quod eius primogenita in celesti gloria sublimasset. Post autem hunc peperit et alterum, et ablutum fonte baptismatis Clodomirem uocauerunt. Et hic cum egrotare cepisset, uerbis reginam asperioribus increpat Clodoueus, asserens istum etiam nulla ratione uiuere posse, nisi quo modo uixerat et alius. Sed orante regina, et Domini misericordia precurrente, uite pariter et sospitati restitutus est infantulus. Rex itaque credere differebat, nec monita salutis audire uolebat, donec tandem aliquando bellum contra Alemannos Sueuosque moueret, in quo compulsus est confiteri quod Deus solus potest auxilium prestare credenti. Nam cum hinc et inde utreque acies insisterent, et perstrepentibus  buccinis cominus iacula mitterentur, nec Francorum uires ad proterendos inimicos sufficerent, prospexit ex alto Dominus, et miratus laborem mulieris uirum infidelem saluare cupientis, immisit timorem suum super Francos. Et iam terga dare uolebant, cum Aurelianus nomen Domini ad adiutorium interpellans, his regem uerbis constanter alloquitur: »Crede tantummodo, domine mi rex, Dominum celi, quem Chrochildis predicat, et inclamato eius nomine tuos celeriter conteres inimicos.« Hoc rex animatus alloquio, ad celum oculos eleuat, et cum lacrymis hac Dominum uoce precatur: »Iesu bone, quem Chrochildis regina mea predicat esse Filium Dei uiui, qui subuenis in tribulatione, qui das auxilium in te sperantibus, tuum auxilium deuote  postulo, non abneges mihi soli quod plurimis est collatum. Quod si mihi uictoriam dederis, et in hoc uirtutem tuam expertus fuero, credam tibi, et baptizabor Nam inuocaui deos meos, et elongati sunt a me, et nullam eos suspicor habere uirtutem, qui nec occurrunt, nec auxilium deferunt inuocati. Te inuoco, te confiteor, te iubente, noster confortetur exercitus, et aduersariorum nostrorum audacia conteratur, ut uel si uictoriam non mereor, tantummodo ab eis liberer.« Et cum hec ita perorasset, ac nomen Domini cum interno rugitu cordis inclamasset, defectis uiribus terga dederunt Alamanni uite spem fuge credentes. Sed cum et regem suum cernerent interfectum, retrouersi Clodoueo supplicant ut tantam stragem cessare preciperet,  sua omnia seque dedentes. Qui cum imminentem plagam cessare fecisset, terras eorum nimia populatione uastauit, et eos sub tributo constituit.

Hac igitur patrata uictoria, reuersus in Franciam narrauit uxori qualiter per inuocationem nominis Iesu Christi uictoriam meruerit obtinere. Leta illico Chrochildis efficitur, et lacrymis superfusa sanctum Remigium Remorum archiepiscopum sub festinatione conuocat ut ipse uidelicet suppleat quod in marito Dominus per eam iam ceperat operari. Pandit episcopus salutis ianuam, et torrente Scripturarum sitientem animam reficit peccatoris. Mitigatur amentia regis et ex lupo mutatur in ouem, et uacuus ad Dominum uenire formidans mille hostias  preparat, quas secum offerat creatori. Necdum initiatus in sacris fit sue genti apostolus, nomen Domini gentibus predicat, exercitui comminatur ne ultra simulacris incuruentur. Quid plura? fit subito concursus populi, exercitus omnes dextras iungunt, pares animos offerunt Creatori, et qui tardior currit ad lauacrum quasi ignauior a ceteris incusatur. Et consertis manibus uidens acies ad ecclesiam conuolare, et ob amorem regis antea etiam baptizari cupiebant, quam baptismatis iura cognouissent. Hac igitur frequentia constipatus subintrat ecclesiam rex uicturus. Cumque persensisset, per thymiamatis redolentis thurisue fragrantiam, et miraretur parietes cortinis palliisque uelatos, pauimentum omne diuersis floribus fuisse respersum, quesiuit a pontifice si esset hoc paradisus,  uel futura gloria quam ei in sua predicatione promiserat. Ad quem episcopus: »Non, inquit, hoc est paradisus, quem pollicitus sum domino meo regi, sed est Ecclesia Dei per quam et in qua bonis operibus, acquiritur gloria illa indeficiens regni celestis, quam ab origine mundi preparauit Dominus his qui diligunt eum.« Tantam denique gratiam subministrauit Dominus in populo, ut non iam uiceni uel centeni ad locum baptisterii conuenirent, sed uniuersam pene ciuitatem in unum conuolasse crederes, unam dedisse sententiam, pares animos obtulisse Creatori. Interiori igitur gaudio conformati applaudebant in unum, et regem suum his adhortabantur alloquiis: »Dominus noster rex prosequatur inceptum, quia et nos mortales deos abiicimus,  nugaces contemnimus, manufactos expellimus: et Deum uerum quem predicat Remigius incontaminata credulitate recipimus, et eum fidei ueneratione complectimur. Hunc Deum enim Christianitatis credimus, et adoramus, et in hac religione usque ad terminum uite permanere parati sumus.« Quid plura? uenit ad baptismum quasi nouus Constantinus  abnegatis diaboli pompis, et feroces animos humilians Creatori. Huic deuotioni congaudens episcopus, protensis manibus in sublime Dei potentiam collaudabat, et regem his hortabatur alloquiis: »Mitis en, inquit, depone colla, Sicamber; idola uaria crema, cultum uenerare diuinum. Pristinos errores, et fana priora relinque, et sanctas edes uel nunc renouare studeto.« Igitur rex omnipotentem Dominum in Trinitate confessus baptizatus est a sancto Remigio in nomine Patris et Filii et Spiritus sancti, et sacro chrismate delibutus cum signaculo crucis uidelicet Domini nostri iehsu Christi. Baptizati sunt de exercitu illius amplius quam tria millia, baptizate sunt et sorores illius Alblofedis et Landechildis, insuper totus Francorum populus. Nam Dominus noster  iehsu Christus abundanter his sanctam gratiam infundebat. Hac occasione sue fidei gratiam Gallica disseminabat in tellure. Ecce regem reddimus innouatum, necesse est uti et paginam pariter innouemus. Sed prius quieti modicum membra locantes resumamus flatum, quo facilius die crastino materie nostre ualeamus referre sequentia.



[LIBER TERTIUS.]



PROLOGUS LIBRI TERTII.


 Nondum noctis detersa caligine ad persoluendum debitum, quia importuni feneratores insistitis et pigritantes artus excutitis, e lectulo socordiam meam uerbis asperioribus increpantes, cur non iam adhuc pene dormiens extenderim digitos ad scribendum,  cum nouerit unusquisque uestrum qua conditione grauetur, qui mercede conductus aliis seruire compellitur. Prius ad pastum reducemus ouiculas, prius agnisculos modico lacte potabimus, prius et tectulo eos contutabimus, et cum sub frondosa arbore membra  locauero, si uos adfueritis, et iactis globis uel lapidibus, ne modico gregi insidietur, lupum nobiscum exturbaueritis, tunc forte liberius atque commodius exsoluere potero quod repetitis. Et ne uobis  uidear innectere moras, dum nocui eris nebulas formidantes Austri spiramina, qui eas submoueat uel aranearum telas disrumpat, quibus herbe solent infici, prestolamur: iam nunc in alteram partem nos ducentes consistamus in unum, et tedium uestrum hac modica relatione leuabo.



LIBER TERTIUS.

 Baptizato, ut diximus, rege nostro Clodoueo, et uniuerso exercitu eius sacro chrismate delibuto, tanto regina dicitur exsultasse tripudio, ut in conspectu omnis populi solo procumbens, et lacrymis superfusa Domini benediceret maiestatem, quia in ea dignatus fuerat adimplere quod scriptum esse in  Apostolo legerat qui dicit: Saluabitur uir infidelis per mulierem fidelem. Ex tunc Francorum uirtus et gloria ita Domino procurante magnificata fuisse refertur, ut non solum uicine gentes, uerum etiam longe remote eorum amicitias expeterent, et eos consanguinitatis gratia sibi federari uel consortiari cuperent. Unde contigit ut Theodericus Italie rex, qui in Italia Gothis imperabat et Romanis, Landechildem Clodouei sororem ad coniugium expeteret et acciperet. Is igitur Theodoricus quis fuerit uel unde originem duxerit, si modicis uerbis euoluero non uobis onerosum habeatur, presertim cum heri promiserim me aliqua relaturum de opusculis uicinarum gentium. Theodericus igitur iste, ut Idatius refert, ex Macedonum descendit origine, illorum  uidelicet, qui summa sorte de Troia cum nostris aufugerant et Macedoniam armis domuerant, insuper et peruaserant. Hanc insectantes Romani, sicut et ceteras nationes, multis eam preliis attriuerunt, captiuos secum adducentes, et spolia multa ferentes. Adductus est inter reliquos puer quidam  Theodericus nomine, et puella quedam que Lilia uocabatur. Hi sorte militaris prede deuoluti sunt in partem Idatii patricii, et fideliter seruiendo domini sui gratiam pleniter sunt adepti. Erat huic Idatio uxor nomine Eugenia decora ualde, sed sterilis. Ob hanc causam adoptauerunt sibi in filium Theodericum, Liliam in filiam, et singulari dilectione excolebant. Quos cum arnandi lege consueta nutibus et sibilis, iocis et amplexibus incubare conspicerent, coniugio copulari permiserunt. Et aduocans Eugenia puellam dixit ei secretius, cum ad uiri coitum accesseris, quecunque tibi nocturna uisione occurrerint in crastino mihi referes uniuersa. Putabant enim insani et uecordes uniuersa prouenire, que prima nocte copulationis somniasset mulier desponsata.  Hanc consuetudinem ab insipientibus et rusticis adhuc etiam conseruari quasi ueracem, cum ex toto inanis sit et abiicienda, plurimi asseuerant. Abiit mulier, et obdormiuit, et tamen ei in somnis fictitia quasi presentia demonstrata sunt. uidit in somnis quasi de umbilico uentris sui exire arborem excelsam et sublimem, ita ut pene nubium altitudini cequari uideretur: filium uidelicet signans, qui ex utero illius generandus erat. Et euigilata pre pauore narrauit uiro suo somnium, insuper et secretum domine sue nil morata nudauit. Que cum mane surrexisset edocta a marito, non ut euenerat, sed fallens dominam suam ei aliter est locuta. En, inquit, domina mea, tua uerba rememorans, iuxta uirum hac nocte obdormiui, et uidi per somnium  quasi equum et equam omnium pulchriores ingredi in domum dominorum meorum, quos subsequebatur pullus habilis et lasciuus sua pulchritudine superans omnes greges equorum.

His auditis, Idatius et Eugenia putauerunt sibi sobolem adfuturam, et ob hanc gratiam Theodericum et Liliam libertate donauerunt, et multis muneribus ditauerunt. Conceptum puerum Lilia peperit, et uocauit eum nomine patris sui Theodericum. Creuit puer, et ablactatus est, et adoptans eum Idatius in filium, cum omni diligentia eum enutrire precepit. Fuit enim decorus aspectu, statura procerus, seculari prudentia et calliditate munitus, et corporis nimia fortitudine circonspectus. Defuncto igitur Idatio et Eugenia, iussus est militare Theodericus,  et sic Leonis imperatoris gratiam emeruit, et imperiali palatio apud Constantinopolim ingenuitatis et audacie nomen sibi acquisiuit et laudem. Ptolemeus quidam ex senatorio ordine huic in amicitiam singularem ita deuinctus esse refertur, ut eum usque ad diem sui obitus suo consilio et prudentia ab obuiantibus periculis inuidorum tutare conatus sit. Et dum quibusdam Theoderici prudentia placeret, dum et quibusdam inuidie causa uideretur onerosa, per internuntios communi consilio ab imperatore Itali petiuerunt ut eis Theodericus patricius institueretur, quatenus eius prudentia singulari ab instantibus inimicis tueretur Romana libertas. Placuit hoc imperatori, et eum Romam dirigens, patriciatus honore sublimatus est,  et cum Herulis prelia multa commisit, et eos ad internecionem usque deleuit. Unde contigit ut cum die quadam aduersus eorum regem prelium concitassent, et ex utroque exercitu plurima hominum multitudo mutuis uulneribus sternerentur, sentiens Theodericus suorum gladios defecisse, terga dedit, et ita cum suis fugiens Rauennam est ingressus. Quem cum insperate Lilia mater inspexisset, sic eum exasperans et illudens increpare cepit et dicere: »Que, inquit, o mi nate, dementia ita te compellit abire precipitem? Non iam quo fugias, nisi ut subleuatis uestibus meis ingrediaris uterum, de quo paruulus oriendo prodiisti.« Quod ille audiens, et nimia uerecundia perfusus, recollectis  paucis militibus, optans magis mori quam amplius uiuere, cum iam dispersi essent ad predandum, quasi ex improuiso inimicis occurrit, et eos imparatos inueniens ueluti uulgus ignobile superauit, et eorum regem gladio trucidauit, uxorem insuper ac liberos interfecit, regnumque et gentem Herulorum et nominis dignitatem ad nichilum usque deduxit, et eorum spoliis ditatus est, ita ut Chresi opes superasse se crederet. Hoc cum relatum fuisset imperatori, extimuit protinus ne similiter aduersus eum aliquando arma corriperet, et eum uita priuaret et imperio. Tunc etiam et persuasum est imperatori a quibusdam emulis, quibus Theoderici liberalitas et prudentia displicebat, qui eum quoque accusauerant crimine pessimo, ut Theodericum sub festinatione  ad se uenire preciperet et eum uita priuaret. Theodericus igitur nichil doli suspicatus, cum 12 millibus fortissimorum bellatorum Constantinopolim usque properauit, et sic occurrit imperatori. Decretum erat ab uniuerso senatu ut cum Theodericus solus ingrederetur palatium, membratim scinderetur totus, et ita de medio uiuentium tolleretur. Sed Ptolemei amici sui consilio conseruatus et astutia liberatus est. Accessit enim ad imperatorem, et eum his allocutus est uerbis: »Indignum nimium est maiestati uestre, domine mi imperator, ut sic fraudulenter homo ille interficiatur sine lege, sine iudicio, sic separetur a suis, sic opprimatur a nostris. Prius omnibus causa criminis exponatur; prius ad suos senatores etiam de curia nostra nobiliores  dirigantur qui rem diligenter examinent, qui offensionum culpas multiplicare didicerunt, ut cum ab utrisque morte dignus fuerit iudicatus, tunc decentius atque liberius aut bestiis subrigatur, aut capite puniatur, uel suspendio pereat. Interim uiuus teneatur et uinctus. En et ego cum legatis uestris abire paratus sum.« Eliguntur denique quinque uiri nobiliores de curia imperatoris qui, ut suggesserat Ptolemeus, ad Gothos Italosue imperatoris mandata deferrent. Iussu imperatoris abiit cum eis Ptolemeus, et secretissime premisit puerum qui Gothis uniuersa nuntiasset, et qui intimaret legatos omnes esse uinciendos pariter et Ptolemeum, et quarumdam penarum ostentatione perterrendos, nisi eis  uelociter dominum suum Theodericum sanum et incolumem redderet imperator, et cum prosperitate eos omnes qui cum eo erant ad propria redire permitteret. Quid plura? necdum uerba finierant qui missi fuerant senatores, et ecce undique uinciuntur, ad suspendendum cruces aptantur, gladii acuuntur et diuersa mortium genera preparantur: eos pariter enecare comminantes, nisi dominus suus eisdem redderetur, et sacramento firmaret imperator ut eos omnes qui cum eo erant incolumes ad propria redire permitteret.

His angustiis arctatus imperator, uellet nollet Theodericum Gothis reddidit, et eos omnes cum prosperitate repatriari permisit. Cum ergo Theodericus cum sociis ad propria remeasset, comperit  Auares in Italiam introisse, populum et patriam deuastasse, urbes plurimas solo cequasse et Romam usque uestigium uelle protendere. Tandem resumptis armis et uiribus eos omnes de patria expulit, et usque ad Pannoniorum terminos insecutus, et iuxta eorum exercitum tentoria fixit. In die igitur crastino, assumptis secum militibus sex, septimus ipse castris est egressus ut Auarorum castra per semetipsum exploraret. Simili modo Auarorum quidam Xerxes nomine singulariter e suorum castris est egressus, ut et ipse quasi potentissimus preliator potentiam persequentium exploraret. Quem cum singulariter oberrantem Theodericus inspexisset, tres e suis comitibus ad eum capiendum ire mandauit, quos Auar solus fugam  fingens, et sepius loca reflectens, singulariter interfecit. Alios tres iterum abire imperat, sed statim ut primos fefellerat, fallere tentauit et alios, et in oculis Theoderici eos hasta deiecit et gladio. Post hec Theodericus cum eo singulariter decertans, in brachio eum uulnerauit, tandemque deuictum secum ad castra suorum ipse reduxit. Cuius prudentia et fortitudine delectatus, uerbis eum suauioribus est hortatus ut cum eo pacifice remaneret, munera plurima promittens et honores. Qui paruipendens preces et munera, hoc solum quotidie precabatur ut ad solum proprium Theodericus redire permitteret. Et cum eum ullatenus retinere non posset, tandem abire permisit, et ipse eum subsecutus est usque ad Istriam fluuium. Quem cum Auar transnatasset,  respiciens retro sic ab altera ripa Theodericum est allocutus: »Quoniam libero me arbitrio restituisti, iam nunc ad te reuertar, eroque tibi fidelissimus.« Reduxit eum Theodericus secum, multisque dilatum muneribus contra Wandalos et Sueuos eum sepius comitem habuit, quoniam omnia prospera illi prouenire cernebat.

His ita gestis, et fugatis Auaribus, Romam cum prosperitate Theodericus reuersus est uictor. His ferme diebus ad Clodoueum Theodericus legatos suos misit, mandans ut ei sororem suam Landechildem in matrimonium tribueret, et ex hoc pacis firmissimum pactum inter se custodirent. Annuit eius petitionibus dominus noster Clodoueus, et cum honore maximo suam sororem ei tradidit. Quam  Theodericus benigne suscipiens, eam sibi sociauit in uxorem. Que peperit ei filias duas, et cum eo pariter et ipsa benignissime conuersata est, donec earum unam beato Sigismundo regi et martyri in matrimonium copularet. Alia uero cum matre sua domi residens post mortem Theoderici, cum uiro cuidam ignobili connubio illicito copulari cuperet, a matre prohibita est. Sed conceptam saniem mente reuoluens, iniuriam quam pertulerat refudit in matrem, et eam quasi nefariam ueneno interfecit. Quod cum comperisset rex qui patri suo sucesserat, tanti piaculi malum debita ultione decreuit esse uindicandum, et eam balnei calore prefocari precepit. Sed de his satis dictum, et iam ad historie  ordinem recurramus, presertim cum adhuc Theoderici istius historiam ad supplendum nostre narrationis ordinem nobis necessariam suspicemur.

Clodoueus igitur anno 2 sui baptismatis contra Gundobaldum et Godegisilum arma corripuit, et in eos aciem dirigens, ad ulciscendos ueteres uxoris sue iniurias Francorum animos acuit, Burgundiones uniuersos aut gladio trucidare, aut tributo graui subiugare decernens. Contra quem Gundobaldus et Godegisilus exercitum magnum preparant, et ad se defendendum, licet redarguente conscientia penam fratricidii mererentur, cum omni bellorum apparatu etatis utriusque uiros conglomerare fecerunt. Et sic collecta omni multitudine Diuionem usque properarunt, et utrinque totis uiribus concertantes  terga dederunt Burgundiones, et tanta feritate depopulatus est eos Francorum exercitus ut uix possit colligi numerus occisorum. Gundobaldus itaque de prelio fugiens, in Auenionem ciuitatem se reclusit atque communiuit, ac si tanto regi resistere posset. Sed manus eius quandoque se effugere non posse persentiens, et offensionis sue modum reformidans, Aredium quemdam consiliarium suum, uirum sapientem atque modestum, ad Clodoueum direxit qui furentes eius animos suo moderatissimo eloquio  . . . . . uiri sapientis mitigata est ira regis, et cum propositione fratricidii dedit Gundobaldus domino nostro regi auri et argenti pondera multa et immensa, pro perpetrato uidelicet scelere, ne regis animus amplius moueretur. Hanc  autem conditionem inter se statuerunt ut per singulos annos seculi superuenturi tributum Burgundiones Francis presentibus ac futuris exsoluerent. Clodoueus igitur onustus preda, his atque muneribus honoratus, uictor ad propria remeauit. Erant autem Gundobaldo filii duo, Sigismundus et Godegisilus.

Eodem uero tempore apud uiennam urbem terremotus accidit maximus, et multe ecclesie subuerse sunt. Domus insuper quamplurime ita eodem motu concusse referuntur, ut etiam fundamenta ipsarum ab imis sedibus soluerentur. Nec mora, oberrantes lupi et alie bestie feroces terremotum subsequuntur, et per ciuitatis portas cum impetu formidabili irrumpentes, si quem fortasse offendissent  hunc miserabiliter laniabant et puerorum aliquos ad siluestria protrahebant, catulis utique diuidendos. Hac peste uastata est ciuitas pene per unius anni spatium, et tota eiusdem ciuitatis regio.

Eodem uero anno, adueniente paschali solemnitate, dum S. Mammertus, eiusdem ciuitatis episcopus, Sabbato sancto more solemni offerret sacrificium Creatori, regale palatium urbis eiusdem diuino igne crematum est. uidens igitur prefatus pontifex super miseros accolas pagi illius diuinum exarsisse furorem, et feras irrationabiles ratione utentes homines permissione Dei omnipotentis irrationabili feritate uastantes, tanti infortunii remedium a Domino monuit esse querendum. Precepit namque populo uniuerso ut cum gemitu et contritione spiritus  per triduum more Niniuitarum ab alimentis abstinerent, et operti ciliciis, et nudatis pedibus incedentes, loca sacrata flendo et orando circuirent, clamantes Kyrie eleyson, si forte hac humiliatione placatus Dominus tam terribilem exterminationis sententiam in beneuolentiam commutaret. Instituit etiam ut per annos singulos in eadem ecclesia litanie per triduum agerentur, ad quas uniuersus populus conueniret, et ne amplius feraliter absumerentur, preces supplices effunderet Creatori. uidit Dominus afflictionem populi sui, et pepercit creature sue, ne uastaretur ad internecionem; hac plurimum deuotione delectatus est. Ita lupi seuientes repulsi sunt; ita uindicta celestis repropitiante Domino conquieuit. Ita generalis luctus in gaudium est mutatus,  dum cessauit tribulatio, dum in mansuetudinem bestiarum feritas est conuersa. Hac sancta consuetudine delectata est sancta mater Ecclesia, et cum auctoritate Romani pontificis per uniuersum orbem institutum est ut in his diebus tribus, id est secunda feria ante Dominicam Ascensionem, tertia uidelicet et quarta, ad ecclesiam conueniat populus. Et sic litanias celebrent, ut sicut eodem tempore ab insectantibus lupis per Dei gratiam defensus est populus uiennensis, ita et nunc Dei miseratio spiritales lupos, id est, diabolos a nobis amoueat, et sanctam  Ecclesiam suam defensare dignetur, ne callidus hostis sua feritate commaculet quod Domini sanguine cognoscitur esse redemptum. Precatur ibi pro statu Ecclesie, pro incolumitate principum, pro serenitate aurarum, pro terre frugibus, et pro diuersis populi incommoditatibus, ut Deus et Dominus noster iehsu Christus pro sua pietate et misericordia sue sancte Ecclesie statum in omni prosperitate custodiat; principes populi catholici ita protegat et conseruet, ut accincti fortitudine spiritali procul a nobis expellant omnes barbaras nationes; eris temperiem bonam nobis tribuat, agrorum sterilitatem in opimam fecunditatem ipse commutet, fruges custodiat atque multiplicet, et ad maturitatem usque perducat; corporum quoque nostrorum incommoditates medicabili  uirtute depellat, et sanos atque incolumes in suo sancto seruitio nos conseruare dignetur. Pepulit Auster nebulam formidabilem aranearum, tele disrupte sunt, nociuus er submotus, ad pastum ouicule sunt ducende, ne procacis lingue flagello percutiar et uerberer. uos uero nomine sciente caute me sequimini, si quid amplius audire delectat, et cauete ne hoc quoque Domini mei sentiant, quia mihi plurimum irascentur, si me deprehenderint otiantem uobiscum atque fabulantem.



[LIBER QUARTUS.]



PROLOGUS LIBRI QUARTI


 Hora diei decursa iam tertia, quartum, iuuante Domino, huius operis inchoabo libellum, quia et sub frondosa arbore residentes estum solis declinauimus, et lupus qui insidiabatur ouibus territus abiit. Constrinxerunt enim fauces illius, quibus pariter insidiabatur, nec iam ut lupus ululat, sed ut uulpecula gannit, humiliauit oculos, ceruicem flexit, alteratur in uoce, incedit ut languidus, non ut feritatem ponat, sed ut incautos decipiat. Utrum gallinas inspiciat, an sitiat agnos, habetur incertum: et si pellem mutasset Aethiops, in ouem pariter et hunc se crederem immutasse. Quod si mentitum habitum exuerit, et oues nostras amplius consueta feritate peruaserit, peram pastoralem, quam prope cernitis,  lapidibus impleuimus, fundam preparauimus; non nos segnes et imparatos inueniet, audacter eum exspectabimus, funda deiicietur et lapide. Et quoniam spectatis ad Austrum, et non uerbis, sed nutibus intuitis, ut sicut Romanos a Gallis attritos et expulsos insinuasti, Gothos pariter tangam, et qualiter eorum rabies sit compressa plano sermone demonstremus. Faciam quod hortamini, si uos promiseritis nulla nos amplius inquietudine pulsaturum, et si rusticitatem meam mecum ipsi celaueritis, ne uirorum nobilium quam urbanas aures ledat sermo pauperior, quia tanti regis historiam ausu temerario degustaui, quam sensatus aliquis preconiis innumerabilibus extollere debuisset.



LIBER QUARTUS.


 Clodoueus igitur, cuius religiosum animum diuinus feruor afflauerat, zelo fidei accensus, non solum de propriis finibus exturbabat hereticos, uerum etiam si aliquos uicinarum gentium minus religiosos esse comperisset, aut eos sedulis irruptionibus edomabat, aut duris nexibus seruitutis uiolenter opprimebat. Unde contigit ut aduersus Alaricum, Gothorum regem, arma corriperet, quem Ariana prauitate fedatum totius uulgi opinione compererat. Alaricus iste audax et ualidus, et uir amplissimi animi exstitit, prosperis euentibus semper clarus ac nimia feritate precinctus. Hunc sepius Clodoueus rex per legatos admonuerat, ut ab Ariana prauitate desisteret, et equalem diuinitatem in tribus personis Patris, et  Filii, et Spiritus sancti esse crederet, si eum sibi in amicitiam retentare cuperet. Sed Alaricus consueta feritate suffultus, propriis uiribus confidere cepit, et hoc etiam indigne ferens, cur talia auderet eum sepius iniuriabat, et pro gratiarum actione contumelias inferebat. Quamobrem et aduersus eum, ut dictum est, multoties arma sustulit Clodoueus, et eum multis bellorum incursionibus lacessiuit, donec tandem Paternus quidam legatarius Clodouei, uir sapiens et modestus, efferos Alarici animos pene inflecteret ad credendum, pacis et inimicitie iura perpetuo inter utrosque conserere cupiens, nisi ceterorum infidelitas obstitisset. Petiuerat enim uir modestus ut in tondenda barba Clodouei patrinus eius  efficeretur Alaricus, et deinceps in confessione uere fidei perseuerans, fedus alterutre pacis tali obseruatione firmarent, ut Franci pariter atque Gothi arma deponerent quoties ad stabiliendum fedus, uel ad colloquendum acies utreque conuenirent. Gothi itaque assueta infidelitate pacis federa perturbare cupientes, et regem nostrum uita et imperio spoliare meditantes, cultellos permaximos, quos uulgariter hantsaccos corrupto uocabulo nominamus, palliis contexerunt, ut hoc habitu palliati sine impedimento sternerent imparatum exercitum Clodouei. Quod cum Paternus legatarius presensisset, genus factionis admiratus, Francos ad propria redire pretexit, et ipse Alaricum his sermocinationibus est aggressus: »Quoniam pacis et amicitie iura nostris  ac uestris utilitatibus prouidendo inter utraque regna stabilire meditarer, et ut ex facto patuit, consueto mendacio et fraudulentia utimini, ut nostros palliatis uulneribus sternere uolueritis, ne tam subito et insperate reiiciatur ista conditio, qualemcunque uicinorum regum per internuntios super hac re pariter consulamus, quidquid ipse decreuerit absque frustratione compleatur.« Quod Paternus orauerat mandat compleri populis, et Theodericum Italie regem super hoc percunctandum insinuat, et quidquid ipse decernat precipit exsequendum. Quo cum pariter perrexissent, Paternus uidelicet et legatus Alarici, istius patefacto negotio cogitauit Theodericus quod si hos fortissimos reges separaret ab inuicem et inter eos, altercationis et odii affamina seminaret, dum se mutuis  bellorum euentibus impugnarent, dumque se uterque exercitus mutuis uulneribus sternerent, horum ipse medius pacato iure quiesceret. Hoc denique statuit, hoc decreuit, quasi ex sententia prodiretur, ut hinc et inde Francorum et Gothorum utreque acies conuenirent atque circumstarent; in quorum medio legatus Clodouei equo residens sursum hastam erigeret, et tandiu in circuitu eius aurum argentumque pro compositione facinoris Gothi comportarent, donec omne spiculum huius gemini metalli congerie operiretur. Hac conditione grauatus Alaricus, odium quam pacem elegit potius, et alio fraudis genere Paternum decipere conabatur, si forte casu aliquo lederetur ad mortem et ita finiretur ista contentio, dum non esset qui renuntiaret  huius negotii ueritatem domino nostro Clodoueo. In uetustissimo eum solario hospitari precepit, per quod dum incaute graditur, comminuto sub pedibus eius ligno, pronus ad terram cecidit, et fracto brachio uite reseruatus est, Domino protegente. Cumque uix conualesceret, nec dum sanato uulnere, ad ostendendos thesauros suos eum quadam die duxit Alaricus, et aperiens arcas demonstrauit ei diuitiarum suarum innumerabilem quantitatem. Ad hos Paternus exsiliens et alludens, pre gaudio manum tetendit ad arcam et rapuit aurum quod pugillus capere poterat; et respectans Alaricum, sic eum audaciter alloquitur: »Nisi cito conduxeris acies. exercitum innumerabilem adunaueris, dextras  eorum et animos armaueris, iuratas legiones in nostrum sanguinem acueris, absque dilatione factionis tue dignas penas accipies, cum ad hoc aurum diuidendum Francos nostros adduxero, cum ad hanc dignitatem possidendam nostros nepotes accendero, cum ad diuidendos hos terminos calamos nostros uel funes extendere fecero.«

His ita peroratis, ascenso equo ad Francos concitus abiens, uniuersa sicut euenerant domino suo Clodoueo nuntiauit, et eius animos ad amplificandam Francorum gloriam uehementer accendit, dum ad uidendos montes Pyreneos, uel ad collustrandum mare Oceanum eum hortatur abire. Hoc fuit scandalorum initium, inde concertationis causa succreuit. Hoc origo discordie, qua et Gothorum  feritas est attrita, et Alaricus uita pariter spoliatus et dignitate. Et quoniam Theoderici regis quedam principia retulimus que nostre narrationi congruere sperabamus, quis finis eius fuerit pariter intimemus, ut eius formidabili exemplo prauos iudices corrigamus. Hic iniquorum quorumdam consilio deprauatus, Ioannem papam et Symmachum patricium, uiros Christianos, ab insidiatoribus accusatos, cum ex toto sine offensione uiuerent, iniquo iudicio condemnauit atque trucidare precepit. Post hec cum duceretur ad exitum, nec rem huiuscemodi purgaret penitudine, ultio in eum diuina descendit et iniquum eius spiritum a corpore uiolenter abstraxit, et sicut beato papa Gregorio referente cognouimus, eodem die quo de hac luce migrauit,  uir quidam in Sicilia habitans et angelorum uitam inter homines gerens, dum iuxta consuetudinem orationi incumberet, et raptus in spiritu uota supplicia porrigeret Creatori, uidit ipsum Theodericum discinctum et discalceatum uinctis post tergum manibus ad penarum loca pertrahi. Et hi duo uiri, Ioannes uidelicet et Symmachus, turpiter eum appellabant uiolenter atque pertrahebant. Et sicut eos iniusta morte damnauerat, ita ipsi eum post mortem ad supplicium perduxerunt, et in barathrum uulcani sine miseratione proiecerunt. Et de his ista sufficiant. uerum ad historie ordinem reuertamur.

Clodoueus igitur Paterni legatarii sui consilio animatus et prudentia confortatus, Francorum proceres  apud Parisios congregare precepit, et astutiores his uerbis alloquitur: »Quoniam animi uestri uigor et confidentia mihi bene comperta habetur, ideo uos accersendo estimaui ut quibus mecum est una uoluntas et amicitia singularis, animi mei secreta patefaciam. uolo compertum habeatis animum meum accendi uehementius, cum considero uite nostre statum sine aliquo laudis titulo ad occasum quotidie uergi, et feroces nostrorum militum animos desidia mollescere, et metuo ne cum inertes animos ex dissuetudine capiunt, cum necessitas forte poposcerit, gladios eorum hebetatos ac rubigine corruptos inueniamus. Arma iam resumenda sunt, gladii acuendi, ad laborem militie corpora  sunt reducenda. Non uos illiciant blandimenta mulierum, non paruulorum uagitus exterreant. Licet gentilitatis errore tenerentur nostri parentes, armis et uicibus domuere superbos. Et nos, qui Christum adorare iam cepimus, qui eius laudibus delectamur et amicitiis fruimur, condignum ualde ut inimicos eius exosos habeamus. Ecce Galliarum partem maximam, quam Aquitaniam nominant, populus infidelis, Gothi uidelicet insensati, cruentare uidentur. Qui per Arianam prauitatem Filium a Patre separant, nec Spiritum sanctum cum Patre et Filio equalem diuinitatem habere fatentur, et per hoc inimici Dei esse comprobantur. Quod si uno animo uerbis nostris assensum dederitis et uos ex nomine Christiano Dei amicos esse monstraueritis,  sursum dextras erigite, et ad conterendum populum infelicem gladios felices exerite, minus cautos armis et adhortationibus bonis instruite. Dabit ipse pro certo uictoriam, qui mentes uestras suo cultui dedicauit. Felicem Romam diuitiis pariter et libertate nudauerunt, nec nobis minor gloria parabitur, si regem eorum ferocissimum bellando uicerimus, et regnum eius atque fortunam nostre ditioni subiecerimus.« Regis prudentiam omnes pariter amplectuntur, animositatem admirantur, et fidem potius uenerantur. Dextras omnes in sublime erigunt, mandatum regis accelerari denuntiant, seseque uotis stringunt, et ni superessent infideles, barbas non amplius esse radendas profitentur. Nec mora per populos uolat edictum,  preparari iubetur sexus uterque ad tale negotium. Paruuli ducuntur et matres, et euulsis et eradicatis aculeis heretice prauitatis, inserantur uirtutum surculi, et nouella plantatio fructum Domino centuplicet, quem adinuentio feda fraudauerat. Ad hec regina Crothildis nimium exhilarata gaudebat in Domino, et plaudebat quod tam pretiosam sobolem per baptismum obtulerat Creatori, que etiam infidelium mentes, quas uomer ecclesiasticus sulcare non poterat, armis edomare decerneret. Accessit igitur ad regem, et ait illi; »Audi, obsecro, Domine mi rex, ancillam tuam, et iube construi ecclesiam in honorem beati Petri principis apostolorum, ut tibi sit auxiliator in bello, et profecto faciet Dominus uictoriam in manibus tuis.« Placuit  sermo regine in oculis Clodouei, et eleuata bipenne quam manu gerebat, adnisu quo potuit proiecit eam a se, et ait: »In hoc loco, adiuuante Domino, S. Petri stabilietur ecclesia, cum e prelio uictor reuersus fuero.« Mouit itaque exercitum, et Pictauis usque properare decreuit. Alaricus uero Gothorum rex tunc temporis morabatur ibidem.

Cumque per pagum Turonicum transiret exercitus Clodouei, pro reuerentia S. Martini precepit rex ut nemini in eadem prouincia aliqua uiolentia inferretur. Sed nec omnino aliquid inde per uim tollere presumpsisset exercitus, nisi tantummodo herbam que equis eorum uidebatur esse necessaria.  Munera etiam plurima et equum uelocissimum, quem amabat plurimum, transmisit rex per legatos ad beati Martini basilicam, et ait illis: »Cum ingressi fueritis beati uiri oratorium, et nostra munera presentaueritis, quidquid ecclesie cantor primum ore pronuntiauerit, mandate memorie, ut mihi renuntiare sciatis. Forsitan aliquod uictorie signum ex sancto sermone capietis.« His dictis, orauit ad Dominum, et ait: »Si tu, Domine, gentem hanc incredulam mihi tradideris, et uictoriam in manibus meis uideris [f., dederis], et adiutor et protector in bello mihi exstiteris, in ingressu basilice Sancti Martini talia nostris pueris audire contingat in quibus aliquod uictorie signum deprehendam, et cognoscam quia tu propitius fueris mihi seruo  tuo.« Dimisit itaque pueros, et abierunt. Cumque peruenissent ad ingressum basilice, emissa uoce cantor pronuntiabat, dicens: Precinxisti me, Domine, uirtute ad bellum; supplantasti insurgentes in me subtus me, et inimicos meos dedisti mihi dorsum, et odientes me disperdidisti. Oblatis itaque muneribus, et oraculo diuino confortati, cum letitia et exsultatione ad dominum suum sunt reuersi, et eum tali nuntio reficiunt. Inundauerant tunc aque pre nimietate pluuiarum; et uicenus fluuius in tantum excreuerat ut penitus inueniri non posset locus quo sine nauigio transmeari posset. Quo cum peruenisset rex et ultra progredi non ualeret, tentoria figere precepit ut uel pontem sterneret, uel nauigium prepararet quo illud aque diluuium cum exercitu  pertransire deberet. Sustulit hunc laborem Dei nostri miseratio, et in die crastina matutina iam luce diffusa, ecce ceruam mire magnitudinis eminus conspicantur que lento gressu amnem est ingressa, et quo transire debeat populus animal inscium nutu diuino demonstrat. Nec mora cunctus exercitus amnem transiit, et cum animi tripudio Dominum glorificant in excelsis, qui ut Isreliticum populum per mare Rubrum, ita et Francorum populum per inundationem tanti fluminis uiam mirabiliter ostendendo transire precepit. Qui cum Pictauam peruenissent ad urbem, longe ab ecclesia Sancti Hilarii tentoria figere precepit Clodoueus. Et comminatus est omni populo, ne in ipso pago spolium alicuius auferrent, neue diriperent domos,  non pecora predarentur, nec stipendia etiam per uiolentiam raperent. Eadem uero nocte pharus igneus quasi de sepulcro S. Hilarii egredi uisus est, et super Clodouei tentorium per dimidiam fere horam apparuit, missus, ut credimus, in Francorum auxilium, ut hoc uexillo confortati ad conterendam incredulam gentem magis ac magis accenderentur. Alaricus forte tunc aberat, et ad congregandum innumerabilem exercitum legatos ubique direxerat, et ut ita dicam, non ad resistendum, sed potius ad communiendum suorum animos accendit, eorum fortia facta commemorans. Gentem nostram dicit esse paucissimam, latum et spatiosum suum denuntiat imperium. Sicut Romam attriuerant, ita Francorum  gloriam insinuat conterendam. Non ad bellandum, sed ad predandum eos aduentasse mentitur. Mille conuitiis nostros infamat, suos laudibus extollit immensis. Ne paruulos suos latrunculi spolient, arma denuntiat prehendenda. Sic substomachatus occurrit nostris non ut feriat, sed ut deglutiat; et uallatus militum suorum multitudine nostrorum exuuias suspirabat, anhelus quod effuso sanguine fedarentur. Ignorabat insanus, quod ipse nostrum ductaret exercitum, qui non confidit in millibus, qui tonat in nubibus, qui mouet abyssum, et sedet in celo. Clodoueus igitur castris egressus Christum gestabat in pectore, et totum lustrans exercitum ordinabat acies electorum. Fortissimos milites ut feriant adhortabatur, et mediocres ne paueant  dictis informabat alacribus. Ut egregius miles ante ductabat exercitum, ut fidelissimus Christianus sepius suspirabat ad celum. Ne ante tempus prorumpant ex acie, nobilium iuuenum ardentes animos comprimit, et cum in bello steterint, gladios ne obliuiscantur hortatur. Rudibus insinuat qualiter hostem feriant, et designat pariter quomodo ictus hostium incassum dissilire faciant. Petrum atque Martinum inuocat ut succurrant; et respectans Hilarium ut uexillum capiat et ductet exercitum imprecatur. Nec segnius feriat Arianos, quam uentrem uacuum suis disputationibus ferire consueuerat eorum principem infelicem Arium. Et innixus hasta Francos omnes intuetur, et signaculo nostre fidei fidelem signat exercitum, et ut in nomine Domini feriant imprecatur. Ast hinc et inde conseritur prelium,  et buccinis undique sonantibus, celum clamoribus impletur, tela uolant per era, terra sanguine cruentatur. Audires hinc gemitum morientium, illinc uulneratorum stridores horresceres. Palpitabat hinc exsanguis, et moriens uorabat terram aut lapides. Alius calcitrans, dum ei mortis tarda molimina uiderentur, augustiatus pre dolore uulnerum, quiddam effractis spiculis rapiebat quo tristia pectora transuerberaret, et tali mortis acceleratione finiebat uulnerum cruciatus. Clodoueus igitur hastam uibrans obuios quosque prosternebat, et nomen Domini sepius inclamabat. Cumque Francorum animos ad internecionem odiose gentis sedulis inclamationibus adhortaretur, et aliquos in bello minus sollicitos confortaret, Alaricum eminus conspicatur,  et equo post eum emisso, eum lancea percutit, et sic gladium euaginat. Ecce reges ferocissimos circumstans populus mirabatur, et eis ita bellantibus nullum solatium impendebat. Rimabatur uterque locum uulneris, et plerumque non inueniens auersi clypeum gladio decurtabat. Cumque hac uicissitudine alter alteri feruens succederet, et utrarumque galearum planities scinderetur in partes, ne res luceretur ad effectum, antique feritatis fortia facta rememorans Clodoueus, eleuato brachio ensem librat ad uulnus, et barbam mentumque pariter ac leuam manum, qua clypeum gestabat, excussit Alarici, et sic resiluit in partem; ita altera caput eius amputare deliberans.

 His ita bellantibus, duo Gothi prosillunt ex aduerso, et regem nostrum lanceis suis forti conamine percusserunt, eum ex improuiso morti tradere meditantes. Sed Dominus omnipotens hunc protexit, et gloria triplici coopertus ictus tales pro nichilo reputauit, et Alaricum leua corripiens, adnisu ualido deduxit gladium, et sic caput eius amputauit. Tolluntur iterum uoces ad sidera, et renouatis uiribus Franci iterum animantur ad cedes. Sed Gothi morte sui regis inspecta, turbinum more hac illacque diffugiunt, et proiectis armis incassum abdita queque collustrant. Et, ut in ueterum Patrum historia legitur, unus nostrum eorum mille persequebatur, et duo fugabant decem millia. Cerneres illud impletum, quod de peccatoribus Scriptura testatur, quia sicut  fluit cera a facie ignis, sic pereant peccatores a facie Dei, et iusti epulentur, et exsultent in conspectu Dei, et delectentur in letitia. Ita Clodoueus inimicum superauit exercitum, et pene ad internecionem usque deduxit. Hi uero, qui Francorum gladios euaserunt, cum Amalarico Alarici filio ad Hispanias profugerunt, et eumdem Amalaricum in paterno solio sublimarunt. Maximus autem Aruernorum populus, qui cum Apollinare duce in adiutorium Alarici uenerat, ita in eodem prelio cum multis senatoribus est attritus, ut uix ex tanta multitudine nuntius superesset, qui hoc uxoribus nuntiaret. Factum est prelium istud in campo uosaglinse super Clinnum fluuium, decimo milliario ab urbe Pictaua.

 Hac igitur patrata uictoria, filium suum Theodericum, quem ex concubina genuerat, Clodoueus rex cum parte sui exercitus ad Aruernum dirigit, qui ei ciuitates et municipia ad Rhodanum fluuium usque subiiciat. Qui patris sui mandatis obtemperans urbes uniuersas a finibus Gothorum usque Burgundiam sagaciter subiugauit et Francorum ditioni substituit. Clodoueus igitur rex Burdegalem ciuitatem ingrediens, per hiemem ibidem demoratus est, et fatigatum in bello refecit exercitum. Unde progrediens Tolosam inuasit, et thesauros Alarici his, qui eamdem prouinciam possessuri erant, diuidere precepit. Cumque Ecolesinam ciuitatem, que rebellionis audaciam assumpserat, expeteret, et eam armis et obsidione expugnare decerneret, tantam  gratiam ei uirtus diuina concessit ut in eius aduentum muri eiusdem ciuitatis ruerent. Quod uidentes oppidani, et rem diuino nutu euenisse credentes, sese suaque dedere Clodoueo, et urbis munitionem machinis protriuerunt, et Gothos milites munitionis eiusdem regi pariter obtulerunt. Quos omnes capite plexos morti tradidit, et Pyreneos montes usque Perperaum subiiciens, urbes et castella subruens, municipia queque depopulans, predam innumerabilem et spolia multa suis militibus eque dispertiens.

His igitur ita patratis, cum ad solum proprium redire deliberaret, electos milites atque fortissimos cum paruulis atque mulieribus ad peruasas ciuitates custodiendas et ad reprimendam Gothorum seuitiam  dereliquit, et immensis muneribus ampliauit.

Sic itaque exsultans in Domino et in letitia delectatus, Turonis est regressus, et multa munera supplex obtulit confessori, centumque solidos ad redimendum equum suum matriculariis dare precepit. Sed nec solui, nec etiam moueri potuit loco. Dedit iterum centum, et moueri potuit et absolui. Quem cum recepisset, ex abundanti letitia resolutis in risum, talia dicitur responsa dedisse: »uere beatus Martinus et auxilio promptus, et in negotio charus habetur.« Et ascendens equum, purpura redimitus et auro ac diadema regium in capite gestans, pro exsultatione uictorie ob reuerentiam sancti Martini auri et argenti plurimum in atrio, quod est inter ecclesiam S. Martini et ciuitatem  presente populo sparsit, et regia munificentia dispensauit. Ab ipso igitur die suscepit eum Anastasius imperator in amicitiam singularem, et non solum rex aut consul, sed et Augustus ab eodem imperatore iussus est appellari. Et tali gloria sublimatus ante sepulcrum beati Martini genua fixit et orauit. Et sic urbe progressus, Parisios rediit, et eamdem ciuitatem regni sui sedem esse constituit. Ecclesiam uero Sancti Petri quam se facturum promiserat antequam progrederetur ad bellum et decenti compositione construere fecit, et constructam ornamentis atque redditibus sufficienter ampliauit. Dehinc aduersus Ragnerium atque Ricarium duxit exercitum, qui apud Camaracum morabantur, et eos omni dignitate seculari et uita pariter confirmauit esse  nudandos. Erat iste Ragnerius effrenus in luxuriam, et habebat consiliarium quemdam Pharonem nomine simili spurcitia lutulentum. Oderat eos Dominus, et ideo ab hominibus Dei amari non poterant. Propterea et Franci superiores, quos dominatu premebant iniquo, nimium indigne ferentes talibus subdi, accesserunt ad Clodoueum, et petierunt ab eo munera ut eum dolo ad certandum contra nostros impellerent, et ita sine tumultu maximo et uite illius finis imponeretur et crimini. Dedit eis itaque rex armillas, et balteos cuprinos, et electrinos subdole compositos, et desuper auro tectos. Quibus receptis muneribus, ceperunt adhortari Ragnerium ut aduersus Clodoueum arma corriperet et egrederetur ad bellum, mentientes regem aduentare  cum paucis, se multis militibus esse constipatum. Quod cum audisset Ragnerius, audacter ad pugnam iit, et aduersus nostros acriter preliatus  est. Sed fauente Domino, cui nefaria eius uita displicuerat, correptus est et ligatus, et Clodoueo presentatus. Cum quo et Ricarium atque Pharonem comprehenderunt, et uinctos pariter regi obtulerunt. Quos capitibus puniri precepit, et ita nefando crimini finem imposuit. Insuper et thesauros eorum ac ciuitatem proprie ditioni restituit. Apud Cenomanicam quoque ciuitatem Ragnerii propinquus quidam morabatur Ragnimirus nomine, quem pariter uita priuauit et regno: ne scintilla uidelicet iniqui germinis remanere uideretur, que scelus horrendum suscitaret in populos, et Sodomorum Gomorrheorumue, quod absit, exterminio damnarentur. Cumque proditores Ragnerii cognouissent quod in pretio tanti facinoris es uitiatum accepissent,  conquerentes nimium et sero penitentes, accesserunt ad regem, et qualiter ludificati fuerant intimauerunt. Quibus Clodoueus ita respondens, ait: »Tale aurum merito recepistis, qui dominum uestrum morti tradidistis. Sit iam uobis satis uestras animas reseruasse, et non pro tanto crimine condigna supplicia persoluisse.«

His igitur patratis, febre corripitur Clodoueus, et de die in diem sentiens langorem ingrauescere, conuocatis Francorum proceribus, regnum suum diuisit in partes, et filiis suis quatuor easdem partes distribuit. Childeberto uero filio suo, quem unice diligebat, Parisios tradidit, et Clodomirem apud Aureliam residere precepit. Clothario Suessiones dedit, et Theoderico, quem ex concubina genuerat, Remis  ciuitatem atque Camaracum indulsit. Cumque per Francorum proceres luctus ingens oriretur pro tanti regis abscessu, suspirans ad celum rex fidelis: »En, inquit, Domine Deus, miserere mei, et populum hunc, qui in tuo nomine sacri baptismatis regeneratione purgatus est, ut ipse guberna; tu nostros heredes perpetua tuitione circumda. Crochildem uero nostram, imo tuam, et quia tuam ideo melius nostram, ita tibi commendo, ut eam tuearis sicut propriam, sicut domesticam, sicut filiam, uel sicut ancillam. Tu eam mihi prouidisti seruo tuo atque tradidisti; tibi eam reddo, per quam et tue legis decreta cognoui.« His dictis, reddidit spiritum et sepultus est in basilica Sancti Petri, quam ipse construxerat, anno tricesimo sui regni, Domino Iesu  Christo regnante in perpetuum, cui est honor et gloria in secula seculorum. Amen.


 Explicit.




ANNO DOMINI MuIII.
AIMOINUS MONACHUS FLORIACENSIS.





NOTITIA HISTORICA.


 Aimoinus, siue Haimo, patria Petricorius Aquitanus, a librariis modo in Aumonium, modo in Aimonium, Amonium uel Annonium, transformatus, monachus ab an. C. 970 cenobii Floriacensis, siue S. Benedicti  ad Ligerim. Hic an. C. 1005 uitam et Miracula abbatis sui Abbonis   consignauit ad Herueum, siue Heriueum, clericum thesaurarium S. Martini. uita exstat in Ioannis de Bosco Bibliotheca Floriacensi, Lugduni 1605-8, pag. 299; in Pithei XII Scriptoribus, pag. 428; et tom. uIII Actorum Benedictin., pag. 682. Eidem Abboni dicauit libros Iu Historie Francorum, quam ad Pipini regis inaugurationem siue in an. C. 752 deducere uoluit, sed substitit in fundatione monasterii Floriacensis  circa A. C. 650 uel 660. Cetera igitur a libri quarti capite 42, in quo Chesnii editio desinit, et liber quintus usque ad annum 1165, addita a monacho quodam S. Germani Paris. aliisque. uide Labbei diatribam de Aimoino, tom. II de S. E., pag. 829; Cointii Annales Francorum, tom. I, pag. 842, tom. II, pag. 161; tom. III, pag. 401; tom. Iu, pag. 117, etc.; Launoium, inquisitione in chartam immunitatis, pag. 77 seq., eiusque inquisitionis assertione, pag. 620 seqq., que utraque scripta recusa tomo Launoii tertio Operum. Nicolai Hieronymi Gundlingii Frag-Stucken, XIu. Edita Aimoini Historia a Badio Paris. 1514 fol. sub Annonii nomine, et restituta Aimoino,  recensitaque a Ioanne Nicotio, Paris., apud Andream Wechelum 1567-8, deinde a Iacobo Breulio ibid. 1603 fol. et in Ioannis a Bosco Bibliotheca Floriacensi, Lugduni 1605-8, nec non in Scriptoribus Francicis Marquardi Freheri, Hanou. 1613 fol.; denique in tomo tertio Andree du Chesne, Paris. 1641 fol., ubi etiam Pema de prima fundatione cenobii Floriacensis, uersibus hexametris, itemque alterum de translatione reliquiarum S. Benedicti in Galliam, quod obuium quoque in Mabillonii Actis Sanctorum ordinis Benedicti Sec. II, pag. 359. Sermo in festiuitatibus S. Benedicti cum uersibus Mauri Paulique, Casinensium monachorum, Smaragdi abbatis, Aldelmi episcopi, aliorumque, in laudati Ioannis a Bosco Biblotheca Floriacensi, pag. 270, in qua  etiam pag. 79, Historia Miraculorum S. Benedicti, libris II ad Gauzlinum, siue Gauslenum  abbatem, postea Bituricensem archiepiscopum, quos habent quoque Bollandus ad 21 Martii, pag. 324, et Mabillonius Sec. Benedictin. Iu, parte II, pag. 366. Sigebertus Gemblacensis, c. 101 Aimoini Historiam Francorum memorans, scribit situm etiam Galliarum distinxisse. Dedit et acta translationis S. Sauini martyris ex templo iam diruto et deserto ad abbatiam que nunc S. Sauini dicitur in Pictauiensi ditione. Acta ista legas apud Martene uet. Monum. tom. uI, pag. 806.





NOTITIA LITTERARIA.


 Il y a d'Aimoin de Fleuri un Histoire des Francs, qu'il entreprit d'écrire par ordre d'Abbon son abbé, comme il le déclare lui-même dans l'épître dédicatoire, par laquelle il la lui dédie et la soumet à son  iugement. Il y mit donc la main du uiuant d'Abbon, et par conséquent auant 1004, qui est l'année de la mort de ce dernier. Aimoin, dans la même épître, nous a tracé lui-même tout le plan de son dessein.  Il s'y proposait de recueillir en un corps d'ouurage et de mettre en meilleur style ce qui se trouuait épars et mal écrit en diuers liures sur la nation des Francs et les rois qui l'ont gouuernée. C'est ce qu'il deuait exécuter en reprenant l'histoire dès l'origine de la nation, et la conduisant iusqu'au règne de Pepin le Bref, père de Charlemagne; circonstance essentielle, qu'on n'a pas assez obseruée. Elle aurait suffi seule pour ne pas attribuer à Aimoin un écrit qui pousse l'histoire beaucoup au delà de ce terme.

Son ouurage deuait être diuisé en quatre liures, dans le premier desquels il traiterait de cinq rois de la nation des Francs, et de six dans le second. Le troisième deuait être employé à donner l'histoire de sept autres rois, et le quatrième celle de plus de  huit. L'historien promet d'y distinguer si bien les noms des rois, qui se trouuaient ailleurs énoncés auec confusion à cause de leur ressemblance, qu'il mettra leur généalogie dans un nouueau iour. Et afin de répandre plus de lumière sur tout son ouurage, il crut, de l'auis d'Abbon, deuoir mettre à la tête une notice de la Germanie et des Gaules, où s'étaient passés les éuénements qu'il se proposait de décrire. C'est ce qu'il a exécuté dans une assez longue préface, où il a pris pour ses guides Pline, Orose, et principalement Iules César, qu'il ne fait presque que copier en ce qu'il dit de ces uastes pays et des meurs de leurs habitants.

Quoique le quatrième liure d'Aimoin dût contenir l'histoire de plus de huit rois des Francs, et même  iusqu'à Pepin le Bref, comme on uient de le uoir, néanmoins on n'y trouue, tel que nous l'auons, que celle de trois de ces rois, iusqu'à la seizième année du règne de Clouis II. De sorte qu'il faut conuenir ou qu'on n'a point cet ouurage en entier, ou que l'auteur ne l'a point fini. Les principales sources où il a puisé ce qu'il rapporte, sont S. Grégoire de Tours, dont Aimoin n'auait cependant que les sept premiers liures; Fredegaire; l'abrégé que celui-ci auait fait des six premiers liures de l'historien précédent; les Gestes des Français; ceux de Dagobert; Paul Diacre, et quelques uies de Saints .

Quant à la manière dont il a exécuté son entreprise et mis ses matériaux en euure, il n'a point  réussi à nous donner une histoire exacte et complète. Il ne fait presque que désigner ou indiquer légèrement les faits, à l'exemple de Fredegaire, sans entrer dans les détails conuenables . Il ne parle des guerres en particulier que fort succinctement, et n'en déueloppe ni les motifs, ni les causes, ni les suites, de quelque nature qu'elles soient. Nonseulement il ne cite aucun des auteurs où il a puisé, mais il aioute de son crû diuerses choses à ce qu'ils disent, renuerse l'ordre dans lequel ils les rapportent, et se trouue quelquefois en contradiction auec eux.

Aimoin, en publiant son histoire, préuoyait qu'il aurait des critiques, même de son uiuant. Nous ne uoyons point qu'il en eût dès lors, mais il en a eu  grand nombre dans les derniers siècles. Pasquier entre autres a employé les chapitres 27 et 28 du ue liure de ses Recherches de la France, pour faire connaître une partie des erreurs où est tombé notre historien. Il ne se borne pas à les indiquer simplement, il les uérifie même en conférant les endroits d'Aimoin auec ceux des auteurs dont il s'est serui. Il est urai que ce critique en cite quelquefois qui ne sont pas d'Aimoin, mais de ses interpolateurs. Il prend aussi d'autres fois un chapitre pour un autre, comme le 99e du IIIe liure pour le 98e. Le P. le Cointe, de son côté, a pareillement releué bon nombre de fautes du même historien . Le célèbre Pierre Pithou, dans ses Mémoires des comtes de Champagne et de Brie, remarque  à son tour qu'Aimoin, parlant des charges de la couronne, les confond souuent, et que par là il a ieté beaucoup d'écriuains dans l'erreur. Il aioute qu'il serait en état de montrer qu'il a pris plusieurs autres licences, en abusant des termes des anciens historiens, et les accommodant à son temps, afin de faire parade de son latin. Aimoin n'est pas plus exact en ce qui regarde la gégraphie, comme le prouue fort bien le sauant abbé Le Beuf par un certain détail d'erreurs assez grossières en ce gente de littérature, dans lequel il est tombé .

Il se trouue deux principaux manuscrits, fort différents l'un de l'autre, de l'Histoire d'Aimoin, qui ont serui de modèle à presque tous les autres et aux  éditions qui en ont été faites. L'un appartient à l'abbaye de Fleuri, et ne contient de l'ouurage d'Aimoin que iusqu'au quarante-deuxième chapitre du quatrième liure, ce qui conduit la suite de l'histoire iusqu'à la seizième année du règne de Clouis II, laquelle répond à la six cent cinquante-quatrième de notre ère uulgaire. De sorte qu'il y manque une suite de près de cent ans, suiuant le dessein de l'auteur, qui s'était proposé, comme on l'a uu, de pousser son ouurage iusqu'au règne de Pepin le Bref. On ne sait si Aimoin remplit entièrement ce plan; et, supposé qu'il l'ait fait, on ignore ce qu'est deuenue cette continuation qui nous manque. L'autre manuscrit, qui fait partie de ceux de Saint-Germain des Prés, représente l'Histoire d'Aimoin beaucoup plus ample.  Non-seulement le quatrième liure y comprend soixantequinze chapitres de plus que dans le premier manuscrit, mais il y est encore suiui, contre le dessein de l'auteur, d'un cinquième liure, diuisé en cinquante-sept chapitres, et conduit l'histoire iusqu'en 1165. Il s'y trouue de plus diuerses additions et interpolations dans les quatre premiers liures, qui ne sont point dans le manuscrit de Fleuri. Celles du premier liure se réduisent presque à l'épitaphe de Clouis le Grand. Mais celles des autres liures sout considérables, et paraissent assez uisiblement hors d'euure.

Tous les critiques conuiennent unanimement auiourd'hui que tout ce qui se lit dans ce manuscrit,  depuis le quarante-unième chapitre du quatrième liure exclusiuement, sont des additions étrangères qui n'appartiennent point à Aimoin. C'est l'ouurage d'un ou de plusieurs moines de Saint-Germain des Prés, comme il est aisé de s'en conuaincre par les diplômes et l'abrégé de l'histoire des abbés de ce monastère, qui ont été intercallés dans le second liure et les deux suiuants. Nous ne nous arrêterons point à discuter les additions du quatrième et cinquième liure. Plusieurs habiles critiques l'ont déià fait auec beaucoup de lumière. On peut consulter à ce suiet uossius, le P. le Long, et surtout le P. Labbe, dans la sauante et longue dissertation qu'il a faite sur notre historien . Une partie de ces additions, c'est-à-dire celles depuis le chapitre 58 du Iue liure iusqu'à la fin du même liure, qui comprennent une suite d'histoire depuis l'an 741 iusqu'en 829, a été imprimée in-16 à Cologne l'an 1562, sous le titre d'un anonyme moine Bénédictin .

La première édition de l'Histoire d'Aimoin sortit en 1514 des presses de Badius Ascensius. Elle est en un uolume in-folio, dédié à Guillaume Parui, ou le Petit, confesseur du roi, qui paraît l'auoir dirigée . L'inattention à lire le nom de l'auteur a fait qu'il s'y trouue nommé Annonius, au lieu d'Aimoinius. Il est facile de lire l'un pour l'autre dans une écriture où il n'y a pas de point sur les i.  A la fin on a marqué que l'auteur était moine de Saint-Germain des Prés, preuue que l'édition a été faite sur le manuscrit de cette abbaye. L'éditeur auait cependant eu communication de celui de Fleuri, puisqu'après le chapitre 41 du Iue liure il auertit que ce dernier manuscrit ne ua que iusqu'à cet endroit, et que uraisemblablement la suite est d'un autre auteur.

Cette édition se trouuant pleine de fautes, Iean Nicot, maître des requêtes et ambassadeur du roi en Portugal, et non pas M. Pithou, comme l'a écrit M. du Pin, trauailla dès 1557 à en donner une nouuelle . C'est ce qui paraît par le priuilége qui est de la même année. Elle ne fut néanmoins mise au iour que dix ans après, en 1567.  Le uolume est in-8o et imprimé à Paris chez André Wechel. Celle-ci contient le texte d'Aimoin auec toutes ses additions, comme la précédente, mais elle est plus correcte. On y lit aussi après le chapitre 41 du Iue liure la même remarque un peu plus étendue que dans l'autre. Wion et Posseuin disent que cette même édition parut encore à Lyon la même année qu'à Paris , mais nous n'en auons uu aucun exemplaire.

Dom Iacques du Breul entreprit ensuite d'en donner une autre édition, qu'Ambroise et Iérôme Drouart, libraires, publièrent à Paris l'an 1602, en un uolume in-folio fort bien conditionné . Il est tout à fait surprenant de uoir que presque  tous nos bibliographes modernes s'accorcent, contre la uérité du fait, à lui assigner l'année suiuante 1603. Tels sont entre autres les PP. Labbe et Lelong; Caue, du Pin, Fabricius et autres . Il est aisé que, le premier ayant fait une fois la faute, les autres y soient tombés, ce qui suppose qu'ils se sont copiés les uns les autres, et n'ont point uu l'édition par eux-mêmes

Du Breul l'a donnée sur le manuscrit de Saint- Germain des Prés, mais sans auertir, comme les autres éditeurs, que le manuscrit de Fleuri ne ua pas au delà du chapitre 41 du Iue liure. Il n'a rien oublié pour transporter à Aimoin de Saint-Germain l'honneur de cette histoire auec ses interpolations  et même les additions iusqu'au liure ue exclusiuement. Non-seulement il l'a décorée du nom et des qualités de cet écriuain, dès le frontispice du uolume; mais il emploie encore presque toute sa préface pour tâcher de le persuader. On sait maintenant à quoi s'en tenir. L'éditeur y a ioint quelques autres écrits du même auteur, et le poëme d'Abbon, son disciple, desquels nous auons rendu compte en leur lieu. Il y a aussi aiouté plusieurs autres monuments qui rendent son recueil intéressant, moins pour le texte de l'histoire en question, qu'on a ailleurs beaucoup plus correct, que pour les opuscules dont il est accompagné.

M. Fabricius suppose par erreur que le P. Dubois a fait entrer l'Histoire d'Aimoin dans la Bibliothèque  de Fleuri, imprimée à Lyon en 1605. Depuis l'édition de du Breul, il n'y en eut point d'autre iusqu'à celle qu'en publia en 1613 Marquard Freher, dans la seconde partie de son Recueil d'historiens de France, qui parut à Hanaw en un uolume in-folio. Cet éditeur y a suiui pour modèle l'édition de Nicot, iusqu'au chapitre 41 du Iue liure inclusiuement. Mais il en a retranché le chapitre 42 auec les quinze suiuants, et y a substitué les Annales d'Eginhard et la uie de Charlemagne par le même historien. Il y a fait ensuite d'autres additions qui ne regardent point les uéritables écrits d'Aimoin.

En 1641 François Duchesne, continuant la collection des Historiens de France, commencée par André son père, mit à la tête du IIIe uolume l'ouurage  d'Aimoin. Cette édition représente le texte de notre auteur, dégagé de toutes interpolations et additions étrangères. Elle a été faite sur un manuscrit semblable à celui de Fleuri, dont il diffère néanmoins en ce que le quatrième liure de l'Histoire y contient un chapitre quarante-deuxième, qui manque dans l'autre. Ce chapitre, qui traite en peu de mots de la fondation de l'abbaye de Fleuri, et plus amplement de la translation qui y auait été faite des reliques de saint Benoît, est intéressant pour connaître le uéritable auteur de cette histoire, qui s'y donne clairement pour un moine de cette abbaye.

Après toutes les éditions de l'Histoire d'Aimoin, dont on uient de faire le dénombrement, dom Bouquet  l'a fait imprimer de nouueau à la tête du III uolume de son grand recueil des Historiens de France . Ce nouuel éditeur s'est serui du texte de l'édition de Duchesne comme le plus correct, et a eu soin de le conférer auec trois manuscrits: celui de Saint-Germain des Prés, dont on a parlé, et deux autres du XIue siècle, appartenant à la bibliothèque du roi. Un autre auantage de cette derniere édition, c'est que l'éditeur y a porté l'attention iusqu'à marquer aux marges les endroits d'Aimoin empruntés des écrits où il a puisé; trauail ingrat pour celui qui en a pris la peine, mais utile et agréable à un lecteur.

L'ouurage d'Aimoin, qui nous a paru mériter une aussi longue discussion, afin d'en faire connaître le  bon et le mauuais, porte ordinairement le titre de Historia ou De gestis Francorum. M. du Cange  en auait cependant uu un manuscrit où il est intitulé: De abbreuiatione historiarum, titre assez conuenable, puisque l'ouurage est une compilation abrégée d'autres historiens. On en trouue parmi les manuscrits de Iean Selden  un abrégé fait par un certain Wilhelme, sous ce titre: De gestis imperatorum, ex historia Haimonis abbatis Floriacensis collecta. Aimoin est ici, comme on le uoit, mal nommé Haimon, et encore plus mal qualifié abbé.

2. A la fin de l'Histoire d'Aimoin, Duchesne et dom Bouquet ont imprimé un poëme de plus de deux cents uers héroïques du même auteur, qui fait partie  de l'ouurage, comme y étant annoncé tout à la fin de la prose. Dom Mabillon l'a aussi publiée au IIIe tome de son Recueil d'actes des saints, sur l'édition de Duchesne. Aimoin y décrit l'histoire de la translation du corps de saint Benoît du mont Cassin à Fleuri. Comme il le commence par rapporter la fondation de son monastère, Caue le compte pour deux poëmes séparés l'un de l'autre . Nous auons obserué ailleurs  qu'Aimoin n'y a fait que mettre en uers ce qu'Adalbert, autre moine de Fleuri, auait écrit en prose sur le même suiet plus d'un siècle auparauant.

3. Il y a d'Aimoin un fort long sermon sur saint Benoît. On uoit par là et les autres écrits de notre  auteur sur ce saint patriarche des moines d'Occident combien était réelle la uénération qu'il déclarait auoir pour lui. Ce sermon n'est proprement qu'un éloge, dans lequel Aimoin a recueilli ce que les auteurs de sa connaissance auaient dit de plus remarquable à la louange de ce saint. Quelquefois le compilateur n'en rapporte que le précis. D'autres fois il le copie mot pour mot. C'est ce qu'il fait à l'éagard des poëtes en particulier: tels que Gauzbert de Fleuri, Marc du Mont-Cassin, Paul Diacre, l'abbé Smaragde et l'euèque S. Adhelme. Aimoin en usa ainsi, comme il le dit lui-même dans son exorde, afin que ceux qui ne pouuaient auoir les écrits de ces diuers auteurs, trouuassent recueilli  dans un seul et même discours ce qu'il y a de principal sur saint Benoît. Ce sermon est imprimé dans la Bibliothèque de Fleuri , d'où on l'a fait passer à la suite de la nouuelle uie de saint Benoît en grec et en latin, imprimée in-4o à uenise en 1723 . Mais on a sagement retranché de cette édition les poésies copiées par Aimoin, et déià imprimées dans la première partie de ce recueil. On l'a aussi publié dans d'autres collections à la suite des poésies de Marc du Mont-Cassin .

4. La uénération d'Aimoin enuers saint Benoît lui fit encore entreprendre la continuation de l'Histoire de ses miracles, déià commencée par Adreuald et Adélère, autres moines de Fleuri. Sigebert,  qui fait mention de cet ouurage , dit qu'Aimoin y reprend la suite des miracles opérés au temps du roi Eudes, et la conduit iusqu'au règne de Robert le Pieux. De sorte que sa continuation, qui est diuisée en deux liures, et le recueil d'Adreuald et d'Adélère, qui est imprimé à la tête, contiennent les miracles qui s'étaient opérés en diuers lieux par l'inuocation et les mérites de saint Benoît, sous trente abbés consécutifs, qui auaient gouuerné Fleuri pendant l'espace de plus de trois cent quatre-uingt-cinq ans. Aimoin auait commencé à trauailler à cet ouurage lorsqu'il écriuait la uie d'Abbon. Trithème, qui n'auait connaissance que de ce seul écrit de notre auteur , dit qu'il l'auait entrepris par ordre de  cet abbé, et qu'il le dédia à un moine nommé Renauld, que Posseuin  nomme Romuald; mais c'est à Gauzlin, abbé de Fleuri, et à toute sa communauté qu'il est dédié; et il paraît par les termes de l'auteur que ce fut à leur persuasion qu'il se porta à prendre la plume.

Aimoin a trouué le secret de rendre son ouurage intéressant, en ce qu'il y a fait entrer grand nombre de traits qui regardent l'histoire publique, et plusieurs autres qui concernent celle de son monastère. C'est en conséquence que les Duchesne en ont imprimé une partie considérable entre les Historiens de France 

Outre ces morceaux détachés, nous auons trois éditionis de l'ouurage entier. La première est due  aux soins du P. du Bois, célestin, qui l'a publiée dans la Bibliothèque de Fleuri à la suite de celui d'Adreuald et d'Adé ère, qui fait le premier liure du recueil: de façon que le premier d'Aimoin est compté pour le second, et le second pour le troisième . Les successeurs de Bollandus ont ensuite inséré, sur l'édition précédente et les manuscrits de Fleuri et de Pereci, l'ouurage d'Aimoin dans les Monuments qu'ils ont imprimés au uingt-unième de Mars pour seruir à l'Histoire de saint Benoît . Enfin dom Mabillon en a donné une troisième édition sur celle de du Bois et celle des Bollandistes .

Dom Matthieu Lauret, abbé de Saint-Sauueur de  Castello , ayant occasion de parler d'Aimoin dans la Chronique du mont Cassin, qu'il publia à Naples en 1616, et que dom Angelus de Nuce décrie fort dans la préface de la sienne, reproche aux moines de Fleuri, de porter la uénération pour ses écrits iusqu'à enfermer auec les os de saint Benoît. Il s'agit sans doute du Recueil des miracles dirigé par notre auteur, et peut-être aussi du poëme sur la translation du corps du même saint d'Italie en France. Si les moines de Fleuri font effectiuement ce qu'on leur reproche ici, l'on ne uoit pas quel suiet on aurait de les en blâmer. C'est une coutume assez constante, et iusqu'ici irrépréhensible, de conseruer auec les reliques des saints les procès-uerbaux et autres actes qui constatent la  uérité de ces mêmes reliques et la sainteté de ceux dont elles sont les dépouilles. Les écrits d'Aimoin dont il est question sont de cet e nature à l'égard du corps de saint Benoît. Dom Lauret n'est pas mieux fondé à faire ualoir la prétendue note d'hérésie que Baronius a uoulu faire tomber sur Aimoin, en le traitant d'iconomaque.

5. Un autre ouurage d'Aimoin qui a mérité les éloges de tous les sauants  , est la uie de saint Abbon, son maître, et abbé de Fleuri, mis à mort, comme il a été dit, le treizième de nouembre 1004. Personne n'était plus prope qu'Aimoin à réussir dans cette entreprise. Il auait été disciple du saint abbé; il l'auait accompagné dans son dernier uoyage; il s'était trouué présent à sa mort; il auait enfin le  talent de bien écrire pour son siècle. Aussi serait-ildifficile de décider lequel des deux a été le plus heureux, ou Aimoin d'auoir eu Abbon pour maître, ou Abbon d'auoir eu Aimoin pour historien de sa uie . Il y mit la main aussitôt après sa mort, aux instances du P. Herué, trésorier de Saint-Martin de Tours, autre disciple du saint abbé. C'est ce qui engagea l'auteur à la lui dédier par une épître fort honorable à sa mémoire. uient ensuite une courte préface employée particulièrement à iustifier le titre de martyr qu'on donna à S. Abbon en conséquence de la mort uiolente qu'il auait soufferte dans une occasion où il s'agissait de la réformation des meurs.

Cet écrit est estimable non seulement en ce qu'on  y a une histoire exacte, bien ordonnée, dégagée d'épisodes, de lieux communs, de réflexions hors d'euure, mais encore parce qu'on y trouue plusieurs pièces originales, apportées en preuues, et que les faits particuliers y sont liés auec d'autres, qui regardent l'histoire générale de l'Eglise et celle de France en particulier. Du Chesne a fait uoir qu'il en portait le même iugement, pour en auoir fait imprimer la plus grande partie dans son Recueil d'Historiens . Le P. du Bois nous a donné l'ouurage entier dans sa Bibliothèque  de Fleuri, et y a intercalé des gémissements, ou espèce de lamentations de sa façon, sur la décadence de la discipline régulière dans l'ordre de Saint-Benoît . Dom Mabillon l'a publié depuis sur l'édition précédente, qu'il a conférée auec le manuscrit de Fleuri, sur lequel elle auait été faite. La sienne est beaucoup plus correcte et illustrée de notes et de sauantes obseruations .

6. Aimoin  nous apprend luimême qu'il auait fait l'histoire des abbés de Fleuri, mais cet ouurage ne paraît plus nulle part. Dom Mabillon en regrettait fort la perte. Ce n'était point le même dont parle Trithème  sous le titre de Chronique du même monastère, dans laquelle,  aux termes de cet auteur, Aimoin auait mêlé en forme de digressions plusieurs choses sur l'histoire des Français. Il est uisible par cette addition que Trithème entend parler de l'Histoire des Francs écrite par Aimoin, de laquelle il n'auait pas une assez iuste idée.

7. Outre le Recueil des miracles de saint Benoît, dont nous auons rendu compte, notre auteur se proposait d'en faire un particulier des miracles qui s'étaient opérés en Neustrie par l'intercession du même saint. Mais on ignore s'il a exécuté ce dessein proieté, quoiqu'il ait uécu quelques années depuis qu'il l'auait annoncé .

Helgaud, autre moine de Fleuri, rapporte dans son histoire du roi Robert  quelques uers à la louange de ce prince et de la reine Constance son épouse. Il n'en nomme pas à la uérité l'auteur, se contentant de le qualifier un poëte de très-grande réputation. Mais comme Aimoin se mêlait de poésie, ainsi qu'on l'a uu par son poëme sur la translation de saint Benoît, et que le montrent quelques uers qu'il a mis à la fin de la uie de S. Abbon, on pourrait penser qu'il est ce poëte qu'Helgaud a ici en uue. D'autres croient au contraire que c'est plutôt Gérard, son confrère et son comtemporain, ou enfin tout autre poëte de ce même siècle, qui était fécond en uersificateurs.

Le manuscrit cote 101, qui se uoit à la bibliothèque de Fleuri, contient à la page 211 et suiuantes un Commentaire sur l'Apocalypse sous le nom d'Aimoin.  Mais le caractère de cet écrit est plus ancien que notre auteur; et nous auons montré ailleurs que l'ouurage appartient à Remi d'Auxerre. L'erreur sera uenue de ce qu'au lieu de Raymon, ou Reimon, qui était le nom uulgaire de Remi, un copiste aura écrit Heimon, comme il se lit à la fin du même manuscrit. Puis un autre, s'imaginant que c'était Aimoin, l'aura ainsi nommé à la tête du commentaire.

Quelques bibliographes  ont encore attribué à Aimoin de Fleuri d'autres ouurages, comme un écrit sur l'inuention ou la translation  de S. uincent, et un autre sur les miracles de S. Germain de Paris. Mais ils ne lui ont fait l'attribution de ces écrits qu'en le confondant auec Aimoin  de Saint-Germain des Près à qui ils appartiennent.





AIMOINI HISTORIAE FRANCORUM LIBRI QUATUOR




AIMOINI MONACHI AD ABBONEM ABBATEM FLORIACENSEM IN LIBRUM DE GESTIS FRANCORUM EPISTOLA.

 Domino uenerabili et in Christi dilectione fundato, ABBONI abbati, totius gregis illi a Deo commissi minimus AIMOINUS, perpetue munus felicitatis.

Preceptis beatitudinis tue, beatissime Pater, parui, quibus preceperas ut, ingeniolum exercendo meum, quod tribuente Christo per tue sollicitudinis tuorumque discipulorum laborem ad meliora profecisse arbitrabaris, res gestas gentis siue regum Francorum, que et per diuersos sparse libros, et inculto erant sermone descripte, in unius redigerem corpus opusculi, ac ad emendatiorem latinitatis reuocarem formam. Institi igitur ut potui, atque utinam tam efficaciter quam libenter! Porro de Opere tua paternitas uiderit rectene an secus  egerim. Ego autem solius obedientie  testimonio contentus sum. Admonitionis itaque tue non immemor, qua sepissime hortatus es ut situm Germanie uel Gallie, in quibus hec que referentur acta sunt, non pretermitterem, ea que in auctoribus Iulio, Plinio ac Orosio inuenire potui colligens, huic opusculo inserendo uoluntati sublimitatis tue satisfacere commodum duxi. His igitur adiunxi que Iulius de Germanorum Gallorumque moribus ac institutis in libro sue interserit Historie. Ab egressu quoque Francorum e Troia usque ad id temporis quo Pipinus Magni Caroli pater regnare cepit, cunctam rerum gestarum seriem in quatuor decreui Libros  partiri. Quos ea contexui ratione ut sequens semper priorem quantitate sui et numero regum transcenderet: uerbi gratia, primo continente quinque regum actus; secundus continet sex; tertius septem; quartus uero octo et eo amplius. Genealogias quoque regum, que propter similitudines nominum ualde confuse erant, quanta potui diligentia distinxi, unumquemque uel patris nomine, uel Senioris Iuniorisue appellatione ab altero distinguens, quemadmodum diligens lector in suis animaduertere potest locis. Id precipue conseruare curaui ut in omnibus his libris mentio fieret Benedicti Patris certis ex causis, cui ego meum scire, meum posse meumque uiuere post Deum acceptum fero. Nec ignoro multos fore qui, solita libidine omnibus detrahendi,  huic uolumini genuinum infigant dentem. Quod uitare non poterit, nisi qui nichil omnino scribet. Calumniabuntur enim tempora, conuertent ordinem, res arguent, syllabas euentilabunt, et  negligentiam librariorum ad auctorem referent. Dicent etiam: »En noster historiographus nouusque auctor qui aliorum uerbis pro suis utitur.« Hoc quidem me fecisse non nego neque me id piget; ac deinde facturum autumo. Habeo bonorum exemplum, quo mihi id licere facere quod illi fecerunt puto. Nec sententiis detrahentium satis moueor: tua laude uel uituperatione doctus esse sufficiens. uale, Pater uenerande, et prosperis ad uota successibus polle.


 Explicit epistola ad Abbonem abbatem.



INCIPIT SITUS GERMANIAE uEL GALLIAE, De diuersis auctoribus ab historiographo exceptus.



AC PRIMUM DE GERMANIA.

 CAP. I. Germania omnis in quinque populorum conuentus diuiditur, e quibus primi sunt uindelici, deinde Cimbri, post hos Teutones, ac perinde Peucini, ultimis omnium existentibus Basternis, qui confines sunt Dacis. Porrigitur autem Germania in longitudinem 686 millibus passuum; in latitudinem 548 millibus. Amnes in ea clari atque in Oceanum decurrentes Guthalus, uisurgis et Rhenus. In Rheno autem ipso centum prope habentur in longitudinem insule, quarum nobilissima est Batauorum et alie quamplurime, que sternuntur inter Rhenum ac Fleuum. Ita uero appellantur ostia, in que Rhenus in septentrione in lacus uarios, ab occidente in amnem Mosam se spargit, medium inter hec, et modicum nomini suo custodiens alueum. Oritur autem  ex Lepontiis, qui Alpes incolunt, et longo spatio per fines Heluetiorum, Mediomatricum atque Treuirorum citatus fertur. Et ubi Oceano appropinquat, in plures defluit partes, multis ingentibusque insulis, ut premissum est, effectis, quarum pars magna a feris barbarisque nationibus incolitur; ex quibus sunt qui solis piscibus atque ouis auium uiuere existimantur, multisque capitibus in Oceanum fluit. Intra Germaniam uero nulli inferius nobilitate Hercinium iugum pretenditur. De quo uidelicet iugo Iulius Cesar, in Historia belli Gallici, quod silua adopertus sit uariisque ferarum generibus abundans, hoc modo scribit: »Ea, inquit, que fertilissima Germanie sunt loca circum Herciniam siluam, quam Eratostheni et quibusdam Grecis  fama notam esse uideo, quam illi Orciniam appellant, uolge Tectosages nuncupauerunt, atque ibi consederunt. Que gens usque ad hoc tempus his sedibus sese continet, summamque habet iustitie et bellice laudis opinionem. Nunc quidem in eadem inopia, egestate, patientia, qua Germani, permanent; eodem uictu et cultu corporis utuntur. Gallis autem prouinciarum propinquitas et transmarinarum rerum notitia multa ad copiam atque usus largitur.« Qui, paulatim assuefacti superari multisque uicti preliis, nec se quidem ipsi cum illis uirtute comparant. Huius Hercinie silue, que supra demonstrata est, latitudo nouem dierum iter expedito patet. Non enim aliter finiri potest, neque mensuras itinerum nouerunt. Oritur ab Heluetiorum,  et Nemetum, et Rauriacorum finibus rectaque fluminis Danubii regione, et pertingit ad fines  Dacorum et Anartium. Hinc se flectit sinistrorsus diuersis a flumine regionibus, multarumque gentium fines propter magnitudinem attingit. Neque quisquam est huius Germanie qui se aut audisse aut adiisse initium huius silue dicat, cum dierum iter sexaginta processerit, aut quo ex loco oriatur acceperit. Multaque in ea genera ferarum nasci constat, que reliquis in locis uisa non sunt. Ex quibus, que maxime differant ab aliis et memorie prodenda uidentur, hec sunt:

Est bos cerui figura, cuius a media fronte inter aures unum cornu existit excelsius magisque directum his que nobis nota sunt cornibus, et ab eius summo, sicut palme, rami late diffunduntur. Eadem est femine marisque natura; eadem forma  magnitudoque cornuum. Sunt item que appellantur alces. Harum est consimilis capris figura et uarietas pellium; sed magnitudine paulo antecedunt, mutileque sunt cornibus, et crura sine nodis articulisque habent; neque quietis causa procumbunt, neque, si quo afflicte casu conciderint, erigere sese aut subleuare possunt. His sunt arbores pro cubilibus, ad eas se applicant, atque ita paululum modo reclinate quietem capiunt. Quarum ex uestigiis cum est animaduersum a uenatoribus quo se recipere consueuerint, omnes eo loco aut ab radicibus subruunt aut abscindunt arbores, tantum ut summa species earum stantium relinquatur. Huc cum se consuetudine reclinauerint, infirmas arbores pondere affligunt, atque una ipse concidunt.  Tertium est genus earum que uri appellantur. Hi sunt magnitudine paulo infra elephantos, specie et colore et figura tauri. Magna uis eorum est, et magna uelocitas; neque homini neque fere quam conspexerint parcunt. Hos studiose captos foueis interficiunt. Hoc se labore durant adolescentes, atque hoc genere uenationis se exercent. Et qui plurimos ex his interfecerint, relatis in publicum cornibus que sint testimonio, magnam ferunt laudem. Sed assuescere ad homines et mansueti fieri ne paruuli quidem excepti, possunt. Amplitudo cornuum, et figura, et species multum a nostrorum boum cornibus differt. Hec studiose conquisita ab labris argento circumcludunt, atque amplissimis  epulis pro poculis utuntur.


De moribus Germanorum.

II. De moribus quoque hominum ac cultu idem  auctor in eodem libro hec refert. Germani, ait, multum a consuetudine Gallorum differunt. Nam neque druides, quos nos sacerdotes, uel diuinos uates possumus uocare, habent, ut illi qui rebus diuinis presunt, neque sacrificiis student. De deorum numero eos solos ducunt quos cernunt, et quorum aperte opibus iuuantur, Solem scilicet, et uulcanum, et Lunam. Reliquos nec fama acceperunt. uita omnis in uenationibus atque in studiis rei militaris consistit. Ab paruulis labori ac duritie student. Qui diutissime impuberes permanserunt maximam inter suos laudem ferunt. Hoc alii staturam, alii uires neruosque confirmari putant. Intra annum uero uicesimum femine notitiam habuisse, in turpissimis habent rebus. Cuius rei nulla est  occultatio, quod et promiscue in fluminibus perluuntur, et pellibus aut paruis rhenonum tegumentis utuntur, magna corporis parte nuda. Agriculture non student, maiorque pars eorum uictus in lacte, caseo carneque consistit. Neque quisquam agri modum certum, aut fines habet proprios. Sed magistratus ac principes in annos singulos gentibus cognationibusque hominum, qui una coierunt, quantum et quo loco uisum est agri attribuunt, atque post annum alio transire cogunt. Eius rei multas afferunt causas: ne, assidua consuetudine capti, studium belligerandi agricultura commutent; ne latos fines parare studeant, potentioresque humiliores possessionibus expellant; ne accuratius ad frigora atque estus uitandos edificent, neque  oriatur pecunie cupiditas, qua ex re factiones dissensionesque nascuntur; ut animi equitate plebem contineant, cum suas quisque opes cum potentissimis equari uideat.

Ciuitatibus maxima laus est, quam latissime circum se uastatis finibus solitudines habere. Hoc proprium uirtutis existimant, expulsos agris finitimos cedere, neque quemquam prope audere consistere. Simul hoc se fore tutiores arbitrantur, repentine incursionis timore sublato. Cum bellum ciuitas aut illatum defendit, aut infert, magistratus, qui ei bello presint, ut uite necisque habeant potestatem, deliguntur. In pace nullus est communis magistratus, sed principes regionum atque pagorum inter suos ius dicunt controuersiasque minuunt. Latrocinia  nullam habent infamiam, que extra fines cuiusque ciuitatis fiunt; atque ea iuuentutis exercende ac desidie minuende causa fieri predicant. Atque ubi quis ex principibus in consilio dixerit se ducem fore, qui sequi uelint profiteantur; consurgunt hi qui et causam et hominem probant, suumque auxilium pollicentur, atque multitudine collaudantur. Qui ex his secuti non sunt, in desertorum ac proditorum numero ducuntur, omniumque his rerum postea fides derogatur. Hospitem uiolare fas non putant. Qui quaque de causa ad eos uenerint ab iniuria prohibent, sanctos habent, hisque omnium domus patent, uictusque communicatur. Ac fuit antea tempus cum Germanos Galli uirtute superarent, ultro  bella inferrent, propter hominum multitudinem agrique inopiam trans Rhenum colonias mitterent. Hactenus de Germania, que in ueteribus reperire potuimus, pandere curauimus. Nunc de Gallia dicendum.



DE GALLIA.

III. Galliam omnem in quatuor prouincias Orosius hoc modo diuidit: Gallia, inquiens, Belgica habet ab oriente limitem fluminis Rheni et Germaniam; ab euro, Alpes Penninas; a meridie, prouinciam Narbonensem; ab occasu, prouinciam Lugdunensem; a circio, Oceanum Britannicum; a septentrione, Britanniam insulam. Gallia Lugdunensis ducta per longum, et per latum inflexa, Aquitaniam  prouinciam semicingit. Hec habet ab oriente Belgicam; a meridie, partem prouincie Narbonensis, qua Arelas ciuitas sita est; et in mari Gallico Rhodani flumine accipitur. Narbonensis prouincia pars Galliarum habet ab oriente Alpes Cottias; ab occidente, Hispaniam; a circio Aquitaniam; a septentrione, Lugdunensem; ab aquilone, Belgicam Galliam; a meridie mare Gallicum, quod est inter Sardiniam et insulas Baleares; habens in fronte, qua Rhodanus fluuius in mare exit, insulas Stechadas. Aquitanie prouincia obliquo cursu Ligeris fluminis, qui ex plurima parte terminus eius est, in orbem agitur. Hec a circio Oceanum, qui Aquitanicus sinus dicitur; ab occasu, Hispanias habet; a septentrione et oriente, Lugdunensem; ab euro et  meridie, Narbonensem prouinciam contingit. Iulius uero Cesar, qui cum eiusdem terre incolis decennio bellum gessit, concordante secum Plinio multisque aliis philosophis, tres tantum uult esse prouincias. Cuius nos scripta eodem, quo ipse usus est, hic inserimus ordine, aliqua tantummodo, que ille in aliis sue Historie locis de ciuitatibus siue fluminibus dixit, seu que Plinius aliter ac ille sensit, interponentes.



De Gallia secundum Cesarem.

Iu. Gallia est omnis diuisa in partes tres, quarum unam incolunt Belge; alteram, Aquitani; tertiam, qui, ipsorum lingua Celte, nostra Galli appellantur. Hanc quoque partem Plinius Lugdunensem Galliam esse asserit. Hi omnes lingua, institutis, legibus  inter se differunt. Gallos Lugdunenses ab Aquitanis Garumna flumen, a Belgis Matrona et Sequana diuidit. Horum omnium fortissimi sunt Belge, propterea quod a cultu atque humanitate prouincie longissime absunt, minimeque ad eos mercatores sepe commeant, atque ea que ad effeminandos animos pertinent important. Proximique sunt Germanis, qui trans Rhenum incolunt, cum quibus continenter bellum gerunt. Qua de causa Heluetii quoque reliquos Gallos uirtute precedunt, quod fere quotidianis preliis cum Germanis contendunt, cum aut a suis finibus eos prohibent, aut ipsi in eorum finibus bellum gerunt. Hi una ex parte flumine Rheno latissimo atque altissimo continentur,  qui agrum Heluetium a Germanis diuidit; altera ex parte, monte Iura altissimo, qui est inter Sequanos et Heluetios; tertia, lacu Lemanno et flumine Rhodano, qui prouinciam nostram ab Heluetiis diuidit.

Gallie una pars, quam eos qui specialiter Galli dicuntur obtinere dictum est, initium capit a flumine Rhodano, continetur Garumna flumine, Oceanum in finibus Belgarum attingit; etiam ab Sequanis et Heluetiis flumen Rhenum uergit a septentrione. Urbes in ea multe ac opulente. Sed ex his precipue sunt nostroque euo plus cognite: Lugdunum, Cabillonis, Hedua que et Augustodunus, Senonis, Autissiodorus, Meldis, Trecas, Parisius, Carnotum, Gennabus, ubi nunc Aurelianis, Rothomagus, Ebroas,  Oximus, Cenomannis, Lexouium, Namnetis, Rhedonis, uenetus, Abrincatina, Andus que et Andegauis, Turonis, Bituriges, Niuiodunus, quam quidam Niuernis esse putant. Harum Augustodunus et Senonis magne antiquitus apud Gallos fuere auctoritatis atque potentie, adeo ut una earum, id est Augustodunus, quam Iulius Heduam nominat, amicitiam populi Romani amplectendo, toti pene Gallie, eorum nixa fauore, principata sit. Porro Senonis, uiribus confisa suis, ipsam Romam orbis caput obsidere non pertimuerit, quam et cepit. Urbs uero Bituriga atque Turonica, secundum Orosii diffinitionem, qui Aquitaniam a flumine Ligeris usque ad Pyreneos determinat montes, quamque moderni sequuntur, non in Celtica Gallia, sed magis in Aquitania sunt prouincia.  Flumina in Lugdunensi Gallia plurima; sed ex eis precipuum, Rhodanus, qui eius ab orientali parte terminus est. Quod autem uerbis Iulii posuimus, qui prouinciam nostram ab Heluetiis diuidit, terram illam intelligimus, que hoc nomine proprio sortita est; deinde Araris, qui per fines Heduorum et Sequanorum incredibili lenitate in Rhodanum influit, ita ut oculis in utram partem fluat iudicari uix possit. Quod nos quoque perspeximus, ac admirati sumus tante magnitudinis fluuium tam tardo motu profluentem. Post eum exstat Liger, qui terram illam que inter illum et Sequanam iacet, pene insulam efficit. Silue multe; sed eminentior ceteris Perticus. Et hoc quidem de Gallia Celtica, que et Lugdunensis uocatur. Nunc de Belgica prouincia  uideamus.

Belge ab extremis Gallie finibus oriuntur. Pertinent autem ad inferiorem partem fluminis Rheni, spectantque in septentrionem et orientem solem. Urbes eius inclyte ac famose, Colonia Agrippinensis, Tungris, Treueris, Metis, que et Mediomatricum, Remis, Laudunus, Suessionis, Ambianis, uiromandus, Beluagus, Atrebatum, Lingonis, et pagus Heluetiorum, quem nunc Alamanni incolunt. Eius prouincia fluuii, Scaldus, Matrona, atque Mosa profluens ex monte uosego, qui est in finibus Lingonum, et parte quadam ex Rheno recepta que appellatur uaculus, uulgo autem dicitur uualis, insulam efficit Batauorum, que rustico sermone uocatur Battua.  Alter fluuius est apud Belgas Axona, ultimos Remorum fines preterfluens. Silua quoque Arduenna, que est totius Gallie maxima, atque a ripis Rheni finibusque Treuirorum millibus amplius quingentis in longitudinem patet. Hec de Belgis satis dixisse sit, dummodo de Aquitania que digna sunt memorie tradantur.

Aquitania, ut Plinio atque Iulio uidetur, a Garumna flumine usque ad Pyreneos montes et eam partem que ad Hispaniam pertinet, spectat inter occasum solis et septentrionem. Plus tamen hoc tempore determinatio Orosii, superius a nobis declarata, tenetur. Secundum quam traditionem, in Aquitania continentur urbes egregie: Narbona, Aruernus, que nunc Clarusmons uocatur, Cadurx, Tolosa,  Gaualis, Rotenus, Lemouix, Petragorica, Pictauis, Burdegalis, Santonia, et Engolisma. Fluuii quoque haud parui nominis in eadem sunt prouincia: Elauer, qui non multo minor Ligeri eius excipitur alueo. Dordonia etiam, qui ex monte qui Dor dicitur, et est in finibus Aruernorum, duobus scaturiens fontibus, quorum uni nomen est Dor, alteri Donia, qui haud procul a monte ipso coniunguntur, in Garumnam influit. Denique Aquitania dicta est, eo quod pre ceteris prouinciis fontibus fluminibusque exuberet. Est in ea et silua, uocabulo Leccenna, non contemnende magnitudinis, Biturigibus atque Aruernis confinis; in qua usque hodie ostenditur lapidea domus Brunichildis regine quondam Francorum, ameno satis, ut nos quoque aspeximus, sita loco.  Nam fluuiolus eam preterfluens irrigua a latere efficit prata, messesque a fronte opposite cinguntur silua uenationi congrua. Has omnes prouincias dum Franci occupassent, in duas tantummodo partes diuidentes, eam que septentrionem uersus tenditur et inter Mosam et Rhenum est, Austriam; illam uero, que a Mosa ad Ligerim usque pertingit, Neustriam uocauerunt. Pars tamen Lugdunensis Gallie, quam Burgundiones occupauerant, Burgundie nomen retinuit. Aquitania quoque auitum non est dignata nomen mutare.

His de situ Germanie uel Gallie, prout in libris ueterum inuestigare potuimus, ostensis, nunc, que Iulius de antiquorum consuetudine uel moribus senserit Gallorum, ipsius explicemus uerbis.



 De institutione Gallorum.

u. Ait ergo: In omni, inquiens, Gallia, eorum hominum qui aliquo sunt numero atque honore, genera sunt duo. Nam plebs pene seruorum habetur loco, que nichil habet per se, nullo adhibetur consilio. Plerique, cum aut ere alieno, aut magnitudine tributorum, aut iniuria potentiorum premuntur, sese in seruitutem addicunt. Nobilibus in hos eadem sunt omnia iura, que dominis in seruos. Sed de his duobus generibus alterum est druidum, alterum equitum. Illi rebus diuinis intersunt, sacrificia publica ac priuata procurant, religiones interpretantur. Ad hos magnus adolescentium numerus discipline causa concurrit; magnoque hi sunt apud eos  honore. Nam fere de omnibus controuersiis publicis priuatisque constituunt. Et si quod est admissum facinus, si cedes facta, si de hereditate, de finibus controuersia est, iidem discernunt, premia penasque constituunt. Si quis aut priuatus aut populus eorum decreto non steterit, sacrificiis interdicunt. Hec pena apud eos est grauissima. Quibus ita est interdictum, hi numero impiorum ac scelerarorum habentur. His omnes decedunt, aditum sermonemque diffugiunt, ne quid ex cogitatione incommodi accipiant; neque his petentibus ius redditur, neque ullus honor communicatur. His autem omnibus druidibus preest unus, qui summam inter eos habet auctoritatem. Hoc mortuo, si quis ex reliquis excellit, dignitati succedit; aut si sunt plures pares,  suffragio druidum; nonnunquam etiam armis de principatu contendunt. Hi certo anni tempore in finibus Carnutum, que regio totius Gallie media habetur, considunt in loco consecrato. Huc omnes undique qui controuersias habent conueniunt, eorumque iudiciis decretisque parent. Disciplina in Britannia reperta atque inde in Galliam translata esse existimatur. Et nunc qui diligentius eam rem cognoscere uolunt, plerumque illo discendi causa proficiscuntur. Druides a bello abesse consueuerunt, neque tributa una cum reliquis pendunt. Militie uacationem omniumque rerum habent immunitatem. Tantis excitati premiis, et sua sponte multi in disciplinam conueniunt, et a parentibus propinquisque mittuntur. Magnum ibi numerum uersuum ediscere  dicuntur. Itaque annos uiginti nonnulli in disciplina permanent, neque fas esse existimant ea litteris mandare, cum in reliquis fere rebus publicis priuatisque rationibus Grecis litteris utantur. Id mihi duabus de causis instituisse uidentur, quod neque in uulgum disciplinam efferri uelint, neque eos qui discunt, litteris confisos, minus memorie studere. Quod fere plerisque accidit, ut presidio litterarum diligentiam in prediscendo ac memoriam remittant. In primis hoc uolunt persuadere non interire animas, sed ab aliis post mortem transire ad alios, atque hoc maxime ad uirtutem excitari putant, metu mortis exstincto. Multa preterea de sideribus ac eorum motu, de mundi ac terrarum magnitudine, de rerum  natura, de deorum immortalium ui ac potestate disputant, et iuuentuti tradunt.

Alterum genus est equitum. Hi, cum est usus, atque aliquod bellum incidit, quod fere ante Cesaris aduentum quotannis accidere solebat, ut aut ipsi iniurias inferrent, aut illatas propulsarent, omnes in bello uersantur; atque, eorum ut quisque genere copiisque amplissimus, ita plurimos circum se ambactos clientesque habet. Hanc unam gratiam potentiamque nouerunt.



De Gallorum religione.

uI. Natio est omnium Gallorum admodum dedita religionibus, atque, ob eam causam, qui sunt affecti grauioribus morbis, quique in preliis periculisque uersantur, aut pro uictimis homines immolant, aut  se immolaturos uouent. Administrisque ad ea sacrificia druidibus utuntur, quod pro uita hominis, nisi uita hominis reddatur, non posse deorum immortalium numen placari arbitrantur, publiceque eiusdem generis habent instituta sacrificia. Alii immani magnitudine simulacra habent, quorum contexta uiminibus membra uiuis hominibus complent. Quibus succensis, circumuenti flamma exanimantur homines. Supplicia eorum qui in furto aut in latrocinio aut aliqua noxa sunt comprehensi, gratiora diis immortalibus esse arbitrantur. Sed cum eius generis copia deficit, etiam ad innocentium supplicia descendunt. Deum maxime Mercurium colunt. Huius sunt plurima simulacra. Hunc omnium inuentorem artium ferunt, hunc uiarum atque itinerum ducem,  hunc ad questus pecunie mercaturasque habere uim maximam arbitrantur. Post hunc Apollinem, et Martem, et Iouem, et Mineruam. De his eamdem fere quam relique gentes habent opinionem, Apollinem morbos depellere, Mineruam operum atque artificiorum initia tradere, Iouem imperium celeste tenere, Martem bella gerere. Huic, cum prelio dimicare constituerunt, ea que bello ceperint plerumque deuouent; que superauerint animalia capta immolant, reliquasque res in unum locum conferunt. Multis in ciuitatibus harum rerum exstructos tumulos locis consecratis conspicari licet. Neque sepe accidit ut neglecta quispiam religione, aut capta apud se occultare, aut posita tollere auderet; grauissimumque ei rei supplicium cum cruciatu constitutum  est.



De Gallorum origine.

uII. Galli se omnes ab Dite patre prognatos predicant, idque ab druidibus proditum dicunt. Ob hanc causam spatia omnis temporis non numero dierum, sed noctium finiunt. Dies natales, et mensium et annorum initia sic obseruant, ut noctem dies subsequatur. In reliquis uite institutis hoc fere a reliquis differunt, quod suos liberos, nisi cum adoleuerint ut munus militie sustinere possint, palam ad se adire non patiuntur, filiumque puerili etate in publico in conspectu patris assistere turpe ducunt. uiri quantas pecunias ab uxoribus dotis nomine acceperunt, tantas ex suis bonis estimatione facta cum  dotibus communicant. Huius omnis coniunctim pecunie ratio habetur fructusque seruantur; et uter eorum uita superauerit, ad eum pars utriusque cum fructibus superiorum temporum peruenit. uiri in uxores, sicuti in liberos, uite necisque habent potestatem. Et cum paterfamilias illustriore loco natus decessit, eius propinqui conueniunt, et de morte, si res in suspicionem uenit, de uxoribus in seruilem modum questionem habent. Et si compertum est, igni atque omnibus tormentis excruciatas interficiunt. Funera sunt pro cultu Gallorum magnifica et sumptuosa, et omnia que uiuis cordi fuisse arbitrantur, in ignem inferunt, etiam animalia; ac, paulo supra hanc memoriam, serui et clientes, quos ab his dilectos esse constabat, iustis funeribus confectis,  una cremabantur. Que ciuitates commodius suam rempublicam administrare existimantur, habent legibus sanctum, si quis quid de republica a finitimis rumore aut fama acceperit, uti ad magistratum deferat, neue cum quo alio communicet; quod sepe homines temerarios atque impeditos falsis rumoribus terreri, et ad facinus impelli, et de summis rebus consilium capere cognitum est. Magistratus que uisa sunt occultant, queque esse ex usu iudicauerint multitudini produnt. De republica nisi per concilium loqui non conceditur.



De aliis Gallorum institutis.

uIII. Item, idem ipse alio in loco inquit: Est hoc, inquam, Gallice consuetudinis, uti et uiatores etiam inuitos consistere cogant, et quid quisque eorum de  quacunque re audierit aut cognouerit querant: et mercatores in oppidis uulgus circumsistat, quibusque ex regionibus ueniant, quasque ibi res cognouerint pronuntiare cogant. His rebus atque auditionibus permoti, de summis sepe rebus consilia ineunt, quorum eos e uestigio penitere necesse est, cum incertis motibus seruiant, et plerique ad uoluntatem eorum ficta respondeant. His de libro Iulii sententiis  antepositis, non uideatur lectori onerosum duorum clarissimorum exempla subnectere uirorum, Orosii atque Sallustii, de uirtute prolata Gallorum. Quamuis enim id prefatio non spoponderit se acturam, tamen congruum estimatum est duorum aut trium testimonia inserere, ut, dum eorum uirtus magna fuisse docetur, maior fortitudo Francorum qui eos uicerunt, fore declaretur. Ait denique Orosius: »Quotiescunque, inquiens, Galli exarserunt contra Romanos, scilicet totis opibus suis, ita Roma detrita est ut sub presenti nunc concursione Gothorum magis debeat meminisse Gallorum.« Ideo uero presentem dicit concursionem Gothorum, quia eius temporibus Gothi primum Romam ceperunt; quos postea Franci uicerunt, ut in sequentibus declarabitur.  Sallustius autem ita scribit: »Per idem tempus haud dubium quin, quando bellum contra Iugurtham a Romanis gerebatur, a ducibus nostris, Quinto Scipione et Memmio Manlio, aduersus Gallos male pugnatum est. Quo metu omnis Italia contremuerat. Illique et usque ad nostram memoriam Romani sic habuere, alia omnia uirtuti sue prona esse; cum Gallis pro salute, non pro gloria certari.«



INCIPIT PROeMIUM HISTORIAE FRANCORUM.


 Regnum Francorum, antiqua Troiane gentis prosapia nobilitatum, cum uirorum ferocis corporis animique uirtute, tum maxime regum excellentissima semper uiguisse potentia, luce clarius constat. Que pro certo natio, licet eo quo censetur nomine preferox esse noscatur; mansuetudinis tamen eius insignia adeo elucent, ut rebellium colla hostium non tam uindici ferire mucrone quam sibi subiicere maluerit. uerum, ut diximus, cum regnum precellentissima floruerit auctoritate uirorumque preualida animositate, non tam finium ampliare spatia suorum, quam exterarum sibi acquirere studuit dominationem gentium. uiuidam namque bello dextram preferens, et parcere norat subiectis, et debellare superbos. Que non immerito domina multarum euasit nationum,  dum non diu passa est semet idololatrie seruire  demonum. Nam Creatori potius quam creature subdi rectius ducens, ipsa, ut ita dictum sit, sui primordia regni Christo auspice cepta, cultui ipsius dedicare maluit. Hinc ad altiora se subrigens catholice fidei norma, ardenti usa desiderio, ea cum regni terminis ut dilataretur, ardenter effecit. Rerum uero secundarum processu excitata impetum non refrenabat suum, sed adiungere finitimos bello coactos haudquaquam dissimulandum arbitrabatur, donec Alamannorum gens, dominationis iugum ferre detrectans, bellum immane excitauit. Quod quidem rex inclytus, Clodoueus, qui quintus regum ipsius gentis regnum tenebat, solerter ad uictoriam usque perduxit. Sed hec proprio digesta referentur in loco. Nunc Historie ordo texatur.


 Explicit Proemium.



INCIPIT LIBER PRIMUS.



CAPUT PRIMUM. De gestis Francorum, et primo, de Troianorum dispersione.


Post triumphum uictorie quam Greci de excidio egerunt Troie, multi ciuium euerse urbis, qui effugere cladem potuere necis, quaquauersum poterant sedes sibi querere procurabant. Eorum quidam, Antenor nomine, non infimus genere, adiuncta sibi sociorum numerosa multitudine, nauibus altum petiit mare. Tandem post magnos pelagi uariosque labores, Tanais ingressi ostia fluminis, Meotides  transmeantes paludes, in finibus Pannoniorum castrametati sunt. Arridente autem eis locorum amenitate, stationem inibi constituerunt suam, edificata ciuitate, quam Sicambriam uocauerunt. Post multorum uero curricula temporum, contra ualentinianum, qui Romani tenebat imperii principatum, Alanorum gens contumax rebellauit audacia perfidorum. Quos ille prelio superatos, Meotidis cegit expetere latibula paludis. Illuc quoque eos cum exercitus multitudine insecutus, dum situ et difficultate locorum, quominus eis nocere posset, impediretur,  Troianos Sicambriam habitantes in auxilium euocat. Hos hortatur monetque ut suis tantummodo uiam pandant, per quam securos hostes et nil tale uerentes inuadendo opprimant. Illi non id solum se facturos, uerum se Alanos hinc expulsuros spondent. Imperator decennio eis tributa, si id efficiant, indulget. Troiani fiducia animati quod forent gnari locorum, simul et munerum promissione allecti, Alanis locorum firmitate fidentibus ex improuiso superueniunt, cedunt prosternuntque multos mortales, ceterosque in fugam actos a palude perturbant. Imperator uirtutem gentis audaciamque miratus, quod loca, que totius orbis uictores Romani expauissent, non solum intrare, uerum et immanissimos hostes expellere non dubitassent, Attica lingua Francos,  id est feroces, nuncupauit.



CAPUT II. De Francorum appellatione altera opinio.

Quidam uero auctores referunt quod a Francione rege uocati sunt Franci, dicentes quod digressi a Troia regem sibi, Frigam nomine, constituerint. Sub quo, inquiunt, eis Asiam peruagantibus, quedam ex ipsis pars inter Macedones sortem habitationis accepit. Quorum uiribus aucti Macedones, quanta sub Philippo et Alexandro regibus bella gesserunt prospera perspicuum habetur. Porro reliqua portio cum prefato principe Europe partes adiit, et inter Oceanum et Thraciam super littora Danubii consedit. Que duobus a se electis regibus, in duarum se diuisit nomina gentium. Et una quidem natio  Torchorum, a Torchoto rege; alia uero a Francione, Francorum adepta nomen est, que Alanos, ut diximus, a Meotidis expulit paludibus.



CAPUT III. De Francorum, antequam in Galliam uenerint, gestis.

Decennio sane exacto, misit imperator qui consueta de gente Francorum exigerent tributa. Illi pretio sui sanguinis se eo leuatos fatentur, seque uectigal non soluturos, pro quo remittendo mortis discrimen perpessi forent. His indignatus Cesar suorum instruit aciem, que et uiribus foret exercita, et tante genti obuiam ire parata. Nec morati, obuiam eunt Franci Romanis. Pugna in manibus, nec comperendinata, quamuis uni genti aduersus plures gentes prelio decertandum foret. Franci sane robur  aliarum nationum Romanis subsidio uenisse conspicati, cedendum sibi loco utilius estimantes, Sicambriam egressi ripas Rheni fluminis occupauerunt; duces autem sibi Marchomirum, Sunnonem et Genebaudum, post funus memorati regis Francionis eligentes, plurima Germanorum oppida peruasere. Quorum quidem numerus, cum primo digressionis sue ab Asia tempore uix ad duodecim millia armatorum estimaretur, in tantam coaluit numerositatem, ut ipsis etiam Germanis, proceritate et uirtute corporum preeminentibus, formidini esset. Quos tempore Theodosii Nannius et Quintinus, magistri militum, collecto exercitu Germania pellere moliti sunt. Quos prima quidem acie superasse  sibi uisi sunt. Postmodum tamen, cum maiores copie, iunctis sibi Heraclio ac Iouiniano, Romane militie principibus, ad se iuissent; commissa pugna, tantam ex Romanis Franci stragem, fugatis Heraclio ac Iouiniano, ediderunt, ut cunctis circuitu nationibus hec audientibus terrorem sue uirtutis incuterent. Nec fuit in reliquum gens que Francos iure belli sub iugo redigeret tributi.

Sane Arbogastes eiusdem gentis comes ad Romanos se contulit, et uictus bello a Francis primo congressu aufugit. Postmodum tamen inita denuo pugna non paruam multitudinem manu fudit, cum residuis uero pacem firmauit: uti in uita beati Ambrosii plenius inueniri ualet.

Treuirorum urbem Franci, factione Lucii consularis,  eodem tempore peruaserunt. Qui uidelice Lucius indignatione commotus, eo quod cognouisset ab Auito, Galliarum Augusto, uxorem suam stupro maculatam, atque cauillando sibi audisset eum dicentem quod calidas quidem haberet thermas, sed ipse frigido lauaretur, ista perpetrauit.



CAPUT Iu. De Pharamundo, primo Francorum rege.

Regem uero, ceterarum more nationum, Franci sibi eligentes Pharamundum, Marchomiri filium, solio sublimant regio. Cui filius successit Clodio Crinitus. Illo in tempore, Francorum reges criniti habebantur. Finitimos itaque bello lacessendo, Thoringorum, qui Germaniam incolunt, fines depopulantes, castellum quoddam Disbargum nomine occupant,  in quo rex Clodio sedem sui constituit regni



CAPUT u. De Romani imperii excidio, et Francorum incremento sub Clodione rege.

Eo in tempore, Romano imperio a ferrea firmitate in testaceam decidente fragilitatem, Burgundiones Lugdunensem, Gothi Aquitanicam peruaserant prouinciam, eaque tantum pars Galliarum Romane suberat ditioni, quam Rheni fluenta ac amnis Ligeris determinant. Rex autem Clodio angustos regni fines dilatare cupiens, exploratores a Disbargo trans Rhenum dirigit, et ipse cum exercitu subsecutus Cameracum urbem obtinuit; quoscunque Romanorum obuios habuit, neci tradidit.



CAPUT uI. De Meroueo rege.


Post hec, Clodione rege uita decedente, Meroueus eius affinis regni Francorum gubernacula suscepit. Regnauit autem Clodio per 20 annorum curricula. Qua tempestate etiam Hunni Rhenum transeuntes Metis ciuitatem concremant, Treuiris diripiunt, Tungrense deuastant territorium. Ita per totam Galliam seua bellorum exardescebant incendia. Ubique luctus, ubique dolor, et plurima mortis imago. Aurelianensem quoque adeuntes urbem obsidione claudunt, et ne quis tute egrediatur, portis custodia uallatis, studioso conamine prouident. Erat tunc temporis eiusdem ciuitatis presul, uirtute admirabilis, Anianus. Cuius meritis et orationibus immanissimas  Hunnorum phalanges omnipotentia Christi ita protriuit, ut quibus profugi habitent in terris hucusque sit incognitum.



CAPUT uII. De Childerico rege.

Meroueo autem rege Francorum hac luce casso, Childericus filius eius solio sublimatur regio. Huius regni primordia quibusque bonis detestanda fuere. Hic namque contra Francos primum nequiter agens, cum filias nobilium incesto contaminare non desisteret, regno eiicitur. Qui expulsus, regem Thoringorum, Bissinum nomine, expetiit, tutam sibi apud eum latebram fore autumans. Nec spe sua frustratus est. Nam, cuncto exsilii sui tempore, cum rege conuersatus honorificoque apud eum loco habitus est.  Erat ei quidam e Francorum proceribus familiaritatis uinculo colligatus, nomine Winomadus. Cuius ille omnia agebat consilio, dum adhuc regni potiretur sceptro. Hunc ergo euocans, animositatem Francorum sese regno pellere minitantium edicit; quid facto opus sit consulit. Ille ire eorum cedendum suadet, ne, si permanendum putaret, augeret potius odium quam diminueret, humani dicens esse morem ingenii presentie alicuius inuidere, absentie compati. Se interim, dum ille quoquo locorum immoratur, animos gentis pertentaturum pollicetur persuasurumque ut cum eo in gratiam redeant. Diuidensque aureum, sibi medium retinet, mediumque illi confert dicens: »Suscipe mediam huius aurei partem, et si quidem Francos tibi conciliare potuero,  hoc tibi erit signum, dum hanc tibi misero partem, et conuenire sibi utrasque contigerit, animaduertas oportebit eodem modo conuenientia populi studia tibi congruere. Reditum ergo ad patriam accelerabis tuam, ut regnum, quo nunc priuaris, recipias.« Post hec uerba Childericus Thoringam, ut prelibatum est, petiit. Franci uero immemores iniuriarum quas Romanis intulerant, Egidium patricium, qui a Romanis tuende Gallie curam susceperat, regem sibi statuunt. Ceca mens hominum eum sibi putare consulere, cui ipse mala non desinit irrogare! Nam quo pacto is bene illis consultum uellet, cuius agros igne, populum gladio, urbes uastatione protriuerunt? Winomadus sane uersuta callens astutia, et ad que animum intenderat efficere  satis promptus, in breui amicitie Egidii inhesit. Cui ille, familiarissimum sibi estimans amicorum, se suaque omnia credebat consilia. Winomadus itaque, presentiscens Francorum ei suspectam fore potentiam, cumulare et ipse uerbis, quibus poterat, inuidie simultates non cessabat. Suadet ergo tributi onere eos opprimi oportere. Sed perpendens hac eos iniuria non flecti quin, ut ceperant odio Childericum, honore Egidium dignum acclamarent, Egidio sic locutus est:

»Ita, inquit, Francorum frangere quibis contumaciam, si aliquos potentium gladio peremeris.« Egidius id illi committit negotii. Winomadus opportunam nactus occasionem, quos infestiores fuisse  Chiderico cognouerat, criminibus insimulatos, Egidio mittit puniendos. Ille, ut reos imperialis maiestatis, gladio puniri iussit. Hac regis immanitate permoti Franci, Winomadum ab hoc consilio immunem estimantes, querelam ei suam depromunt. Ille mirari se dicit uariam eorum mutabilitatem men ium, ut de eius nunc crudelitate querantur, quem tanto ante preconio dignum iudicauissent. Simulque hac eos oratione conuenit. »Que, inquit, dementia uestris uesanis insedit animis, ut, expulso ciue, dominatui uos superbi subderetis aduene? Sed dicturi estis infrenatam eius luxuriam uobis pudori fuisse. Ut quid ergo de huius feritate causamini, quem illi preferendum estimauistis? Spreuistis regem uestra de gente creatum, qui benignus natura, benignior  etiam abolita potuit esse lasciuia, et elegistis tyrannum, ob hoc uel maxime pertimescendum, quod genus externa habeat natione deductum. Animalia sane, ratione carentia, sui potius quam externi dominium expetunt generis. Solis ciconiis alieni duces placent sanguinis, que, uentri dedite, aliarum se tuentur periculo auium. uerum si consiliis decreuistis parere meis, redeundum in gratiam censeo, et placandum principis animum expulsione offensum. Durum certe iudico unius non posse perpeti luxuriam, et tantorum perferre nobilium perditionem ciuium.« His illi animati uerbis, simul et atrocitate facti permoti quo primores regni pessundari uidebant, Winomado dixerunt: »Penitet nos iniuriarum proprio regi illatarum, quem sicubi gentium inueniri  posse sciremus, supplices legatos mitteremus exoratum ut suum rediret ad regnum.« Ille conuenientia regi Francorum persentiscens studia, fidelem per puerum dimidium ei dirigit aureum, cuius partem mediam abeunti dederat in signum. Legatoque hec illi dicere iussit: »Reuertere iam nunc, ut desideratus dominus, ac ut felix utere regno tuo.« Qua legatione Childericus accepta ouans patriam repetit, et e medio itineris mittit qui Winomado aduentum nuntiet suum, et edicat ut sibi fetinato occurrat. Quod ille iunctis sibi Francorum proceribus maturato impleuit: et apud castrum, cui nomen Barrum est, ei occurrit. Preceperat porro prefatus dux Barrensibus ut cum summo honore regem aduenientem exciperent. Cuius ipsi precepto parentes, honorificentissime  eum obuiam progressi susceperunt. Quod rex pro omine accepit, gratanterque eorum obsequio usus, tributum, quod regni eius dependebant partibus, liberalitate indulsit regia. Iunctis itaque cum Winomado uiribus, Childericus inde progressus, Egidium acie superatum regno decedere compulit. Qui expulsus Suessionem ciuitatem petiit, reliquoque quoad uixit tempore inibi deguit. Eo autem presenti lumine casso, Siagrius filius eius eamdem urbem hereditario iure possedit.

Childericus uero, cum et manu promptus et consiliis esset prouidus, cum Adouagrio, Saxonum rege, Aurelianis pugnans uictor exstitit. Quem fuga lapsum Andegauos usque persequens, cum eum non  reperisset, ipsam urbem oppugnans cepit. Paulum Romanarum comitem partium interemit. Sicque regni terminos Aurelianensem ac demum Andegauensem usque ciuitatem dilatare haud segniter procurauit.



CAPUT uIII. De Basine, Thoringorum regis uxoris, ad Childericum transitu.

Basina autem Bissini, Thoringorum regis, uxor, cognoscens Childericum paternum recepisse regnum, ad eum, priori abiecto uiro, ire contendit. Dicebatur autem idem princeps consuetudinem stupri cum ea habuisse, dum apud prefatum exsularet regem. Childericus ergo, dum ab ea quereret qua de causa ad se uenire tantopere curasset, hoc ab ea responsum  accepit: »Tua, inquit, uirtute et modestia cognita, expetere te decreui. Nam si ultimi in finibus orbis te utiliorem inuenire me sperarem, nulla itineris molestia impedirer quin eum properanter adirem.« Cumque ab ea rex hec accepisset responsa, immemor amicitie et beneficiorum ab eius uiro sibi collatorum, ipso superstite, utpote paganus, eam sibi in matrimonium adsciuit. Dum autem secreta iugalis tori superuenissent silentia, mulier uirum admonet a mutua eum debere uacare coniunctione, hortaturque ut ante fores palatii exeat, et que uiderit sibi renuntiet. Ille, monita mulieris haud aspernanda arbitratus, dicto paret. Et, ecce pre foribus aule regie uidet magnarum formas bestiarum ueluti deambulantium, pardorum scilicet, unicornium, atque  leonum. Perterritus itaque ad coniugem properat, rem ordine refert. Illa confidere eum imperat, et ut secundo ac tertio id faciat edicit. Reuertenti itaque regi apparent iterum ursorum luporumque circumcursantium imagines. Tertio quoque egressus, aspicit canum figuras minorumque animalium se inuicem lacerantium. Stupens igitur, uisionis ignarus, stratum repetit, causam prudenti femine pandit, et quid ista portendant sollicitus explorator exquirit. Namque non se ab ea frustra ad hec intuenda missum certo sciebat. Illa caste se agere uirum ea nocte premonet, cuncta se, uentura luce, declaraturam pollicens. Dum ergo aurea polum facies rutilique iubar solis diem decorarent, surgit mulier, maritique animum dubia uisione suspensum hac reddidit  oratione lenitum: »Has, inquit, mi uir, corde pelle curas, et que dicam intenta percipe mente. Etenim non tantum presentium acta rerum quantum futurorum est ostensum presagium. Nec te formas animalium, uti ante pedes uidisti positas, dignum est perpendere, sed potius in his posterorum mores et actus nostrorum oportet prospicias. Nostro namque qui primus surget a semine filiique censebitur nomine, insignis erit potentie, quem leonis uel unicornis conspexisti in speciem. In figura sane lupi ac ursi signantur ipsius posteri, uirtute preualidi, rapineque auidi. At canis, libidinis impatiens, nulliusque uirtutis, humana sine ope esse non preualens, eorum presagit ignauiam qui ultimis in seculis huius  regni potientur sceptris. Porro minorum turba animalium semet inuicem lacerantium, populus est sine timore principum, qui, dum regni primoribus mutuo sese odio impugnantibus obsequitur attentius, uariis sese implicat causarum tumultibus, dumque proceres alterutris sese moliuntur priuare honoribus, illis ignobile uulgus fauendo patet sine numero cedibus. Hec mihi, domine rex, tue uisionis est expositio manifesta, et futuri indicatrix certa. Ita rex, postposita uisionis proprie mordaci cura, numerosa uenture sue prolis letatus est se agnouisse auspicia.



CAPUT IX. De Antemii imperio, et prodigiis sub eo.

Ea tempestate Antemio Romanum gubernante imperium,  Leone Constantinopolitanum, apud Tolosam Gallie urbem e medio eius tota die sanguis largissimo fluxit riuo. Quod prudentes quique Gothorum, qui eadem regnabant in ciuitate, perditionem, Francorumque dixerunt portendere dominationem. His quoque diebus Odoacer, qui Herulis aliisque nationibus que Danubii ripas incolunt imperitabat, uictoria elatus, quam, Feletheo Rugorum rege bello deuicto, adeptus erat, Italiam a parte Pannoniorum inuadere cogitabat. Cumque fines Noricorum ingrederetur, colloquium cuiusdam serui Dei, nomine Seuerini petiit, qui his in locis monasterium sibi construxerat. A quo petita benedictione et impetrata, dum domum egredi uellet, et se ad limen ostii, ne caput offenderet, inclinasset, erat enim  statura procerus, hec ab eodem uiro Dei audiuit: »uade, Odoacer, uilibus nunc animantium pellibus indutus, Italie dominus mox futurus.« Qua uiri Dei prophetia ille audita, Italiam ingressus, non ut debuit, sed ut uoluit, cedibus ac rapinis cuncta uastauit. Antemio uero imperatore fraude Ricimiri generi sui interempto, ipsis etiam Romane urbis summis arcibus infestius minitare cepit. Qua de causa Romani et maxime Gothi legatos ad Leonem Constantinopolitanum imperatorem dirigunt oratum ut sibi aliquis mitteretur principum, per cuius auxilium impetum propulsarent hostium.



CAPUT X. De Theodorici imperio.

Erat autem quidam inter primores imperialis aule,  Theodoricus nomine, uir spectate prudentie. Cuius pater Theodorus, Macedonia genitus, cuiusdam Idatii patricii dum esset famulus, quamdam conseruam suam, nomine Liliam, amare cepit ardentius. Quod agnoscens dominus, coniugis Eugenie consilio usus, eam illi tradidit coniugem, sciens eadem de gente esse prognatam. Cuius domina, que se fructu uentris dolebat esse priuatam, hec illi in mandatis dedit ut, quod prima nocte iugalis toti in somnis uideret, id sibi nuntiare curaret. Ea igitur nocte, qua primum cum uiro secreta petiit cubiculi silentia, uidet mulier ab umbilico sibi procedere arborem usque ad tecta domus excrescentem. Terrore uisionis expergefacta narrat uiro uisionem, simul  et domine iussionem. Ille mirari uisum, domineque cepit laudare preceptum. Sed timens pueri interitum mutare iussit somnium taleque dedit mandatum: »Dum, inquit, ante domine ueneris conspectum et iussa fueris pandere somnium, dices uidisse te equum et equam, pulcherrimos omnium obambulantes aliumque paruulum pone eos sequentem.« Parens illa uerbis uiri refert dominis ficti uerba somnii. Gratulantur illi pro auspicio nascituri pueri, famulos libertate donant, natumque puerum sibi adoptant in filium. Post hec, Idatio et eius coniuge uita decedentibus, iussu Leonis imperatoris Theodoricus castris imperialibus miles est ascitus. Qui, cum ceteris proceritate corporis esset eminentior, fortitudine quoque membrorum uirtuteque animi  erat prestantior. Unde ipsi imperatori multisque senatoribus charus habebatur. uenientibus itaque supradictis Romanorum Gothorumque legatis et propter que uenerant intimantibus, imperator Theodoricum, patriciatus honore insignitum, ad partes direxit Italie tuendas. Qui, euectu nauali Hesperiam ingressus, cum Odoacro ac Herulis uariis successibus bella gessit. Quadam autem uice bello deuictus Rauennam fugiens petere est coactus. Cui mater Lilia obuiam uenit; orat ut in bellum redeat. Cunctanti taliter infit: »Mihi crede, fili, non est tugurium, quo fugiens te recipere possis, nisi alleuem uestem, et eam, ex qua primam fusus es in lucem, ingrediaris domum.«

Quibus uerbis irritatus iuuenis, pudoreque inflammatus,  collecta suorum, quos ad presens reperit, parua quidem, sed robusta manu, super hostes irruit, qui securri uictorie late diffusi iacebant in campo. Hos ergo circumfusos sternit fugatque, ipsumque Odoacrum capit. Quem non multo post occidit omnemque Italiam a dominatione Herulorum eripuit. Sed hunc eius prosperum successum inuida mutauit fortuna. Nam sicut fieri assolet ut bonis uirtutis augmentum apud improbos inuidie det locum, quidam de senatoribus apud urbem regiam commanentes secundis Theodorici inuidebant actibus. Quapropter derogare apud imperatorem rebus ab eo optime gestis conati sunt; adeuntesque Leonem imperatorem eius clementissimum animum ex sua leuitate alios existimantem ab amore Theodorici  auertere gestiebant, confingentes uelle Theodoricum Hesperie arripere regnum. His imperator credulus uerbis eum ab Italia accersiuit. Cuius Theodoricus parens preceptis cum nobilibus Gothorum ei Constantinopolim occurrit. Delatorum uero uersutia princeps deceptus segregatum a suis Theodoricum interficere cogitabat. Sed huius machinationis technis obuiauit Ptolomeus, uir senatorii ordinis, prouidus consiliis. Qui fidissimus amicorum Theodorici dum esset, et ab adolescentia iure amicitie federatus, nulla poterat in eius odium calliditate deflecti. Hic ergo, subdola aduersariorum persentiscens consilia, adiit principem, talique apud eum oratione usus est: »Romani, inquit, gloria nominis,  quamuis sit bellorum sublimata triumphis, plus tamen decoris emeruit insignibus integre fidei magnificeque pietatis. Maiores quippe nostri plus se alterutrum pietate quam hostes certabant uincere bellico iure. Prestantissimum quidem quod fertur Scipio de Carthagine triumphasse; prestabilius uero quod dicitur infestissimi hostis exsequiis non solum interfuisse, uerum et funus ipsum subiectis uexisse humeris. Laudabile quoque Pompeium Mitridatis delesse copias ipsumque ad mortem cegisse; laudabilius etiam Tigranem sese dedentem, terreque ante pedes prostratum ac diadema suum super genua eius ponentem non solum eleuasse, uerum etiam coronam eius capiti imposuisse, sibique consedere fecisse. Quid mirabilem Reguli consulis  referam fidem, qui maluit inter inimicorum manus inauditis perire suppliciis quam iurisiurandi frangendo fidem Rome amantissimus uiuere ciuis? Non ergo suscipias, clementissime imperator, eorum uerba qui decus imperii tui perfidie uolunt inquinare macula. Quid enim toto dicetur in orbe, si prestantissimum ducem tam infandissima peremeris morte? Sed placeat tibi consilium meum, et, dum palatium intrauerit Theodoricus, custodie mancipetur uinctus. Post hec mittantur ex senatoribus aliqui, qui hoc a tua pietate responsum referant Gothis: Non, inquiant, dimittetur Theodoricus, nisi se purgauerit obiectis criminibus.«

Placuit sermo principi cunctoque senatui. Mittitur Ptolomeus cum aliis legatis, hec nuntiaturus  Gothis. Premiserat sane puerum hoc illis intimaturum, ut eum cum ceteris uenientem caperent et hec imperatori mandarent: »Non remittentur senatores, nisi dominum suum receperint Gothorum nobiles.« Illi monitis sibi utilissimis obsecundant, circumuentos senatores in uincula coniiciunt. Qua re comperta, Cesar feritatem gentis ueritus, ne quid in suos crudele agerent consulto precauit, et Theodoricum saluum Gothis reddidit. Ita prouido amici consilio ad presens de mortis liberatus est periculo. Dum uero Romam reuersus esset, uarios eum contigit bellorum habere successus. Nam et Auares sepe bello deuicit, uictusque ab eis est. Quodam autem die, supradictos hostes prelio superatos fugientesque totis cedens uiis, haud procul ab amne, cui Hister  nomen est, castra constituit; et paucis suorum assumptis, speculatum hostes processit, cum, ecce quidam Auar, Xerxes nomine, itidem tentoria Theodorici exploraturus singularis adueniebat. Quem Thedoricus solum aduentare conspicatus, tres e suis dirigit qui eum captum ocius sibi presentarent. Quos Auar Xerxes, fugam fingens, singulatim interemit. Alios quoque tres pari modo neci tradidit. Tunc Theodoricus, sociis reformidantibus, eum aggreditur; cum quo diu multumque decertans, tandem Xerxes brachio uulneratus a Theodorico capitur, atque in castris Gothorum uinctus statuitur. Cuius uirtutem supradictus princeps admiratus, primum blanditiis, dehinc minis, ad cohabitandum sibi cogere nitebatur.  Sed dum eum nec terrore concuti, nec promissis flecti posse conspexisset, multis affectum iniuriis ad patriam redire permisit inuitus. Ille uero, natatu flumen Histrum ingressus, retro respiciens ad Theodoricum taliter infit: »Tua, inquit, exutus dominatione meeque redditus libertati, ad te nunc iam meum reuertar dominum, pollicens me tibi fidelem fore famulum.« His dictis, ripam quam reliquerat repetiit et ditioni se Theodorici commisit.

His prosperis successibus dum in Italia sepefatus polleret patricius, Constantinopoli apud imperatorem inuidis detrahentium lacerabatur relationibus. Improborum etenim mentes hominum, aliorum incommodis sua uolentes augmentare commoda, bonorum benefacta uirorum contrariam moliuntur  uertere in partem. Denique imperator, delatorum uersutis in errorem inductus insimulationibus, furensque animo quod Theodoricus insidiator regni esse ferebatur, eum iterum ad se uenire mandat, habitoque cum senatoribus mortis eius tractatu, iurisiurandi fide eos obligat ne quis arcani sui proditor existat. Theodoricus autem, legatione principis accepta, e uestigio ad Ptolomeum  mittit puerum, ut sibi remandet utrum expediat imperatoris audire preceptum. Ille, dum simulat se uelle responsum non reddere, pueri qui missus fuerat instantia ueterisque uiri deuictus amicitia, tandem Theodorici legato talia dat precepta: »Hodierna, inquit, die natalitio imperatoris existente nobisque senatoribus cum eo pariter discumbentibus,  tu uice obsequentis famuli pone stans meo adherebis lateri, et, inter conuiuandum de qua re mihi fiet sermo ad senatores uel principem, intenta curabis aure percipere eique a quo directus es nuntiare.« Paret ille mandato ac sedulus Ptolomei auditor fit in conuiuio. Tunc inter epulas et pocula, cum procerum mero incaluissent corda, tali eos Plolomeus est hortatus affamine: »Hic, inquiens, dies, cum sit magnificis letus epulis, iucundus oportet fiat delectabilibus fabulis. Satisfiat ergo eorum uoluntati qui his delectantur perfrui, quandoquidem auxit talium auiditatem exuberans opulentia uini.« Omnibus ergo hoc sermone suspensis, hec ille dicere est orsus:

»Eo, inquit, in tempore, quo humane copia eloquentie  cunctis inerat animantibus terre, bestie saltus in unum coiere consensum ut sibi eligerent regem, et, que hominum fastidiebant dominium, haberent sui generis imperatorem electum. His sese mutuo cohortantes uerbis, adoriuntur leonem rogantque ut earum non abnuat uoluntatem. Dicunt se uelle eum habere principem, quem scirent esse consilio prudenti. Suscipit ius dominationis leo, et ab uniuersis feris solio sublimatur regio. Conueniunt frequentes ad eum salutandum et adorant ut dominum. Inter ceteras igitur aduenit ceruus, forma corporis egregius ramosisque pollens cornibus. Qui, dum submissa ceruice procideret adoraturus, a leone arripitur epulum ei mox futurus. Sed ipse,  dolum persentiscens fortique conamine caput excutiens, amissis cornibus siluam petiit profugus. Indignatus imperator contemptum sui, et impatiens ire, multa furibundus ceruo interminatur. Conqueruntur inter se fere pro principis iniuria, nec tamen inuenitur ulla que ceruum persequi audeat hanc contumeliam uindicatura. Qui etsi uideretur esse inermis, pernici tamen cursu transiliens ardui iuga montis, euaderet sine beneficio noctis. Erat inter eas uulpes, artibus callens ingeniosis. Hanc mittunt, ut ceruum callide conueniat et ad leonem redire faciat. Obtemperat illa iussis, ceruum adit dicitque se eius dolori compati; et, quod sine causa talia passus sit, sibi iniustum uideri. Ille econtra multa in leonem congerens maledicta, se, dum obsequitur, male  multatum conqueritur. Cui uulpes: uidendum, inquit, est ne quod tu iniurie deputas, ille amoris tui causa fecisse comprobetur. Nam dum te, ut estimo, sibi supplicem ad suum eleuare uult osculum, tu, forte putans morsum, eius declinasti conspectum. At ipse nunc te absentem esse dolet, de te absente sermonem agitat, in te solo eius intentio moratur. Quid plura? suadet ceruo ut leonem adeat ac eius se ditioni committat. Qui dum, ut ante, inclinato capite regem adoraturus ueniret, ceruice tenus unguibus infixis a leone arripitur et a circumstantibus feris sine mora discerpitur. uulpes prope stans furtim cor eius aufert et deuorat. Cor cerui querens et non inueniens leo fremit graue. Tremefacte fere inquirunt sollicite que earum huic sit obnoxia  culpe. Suspicio erat uulpem huius esse furti ream, quod uidissent eam ceruo proximius adherentem. Inquisita uulpes negat se consciam huius criminis. Sed, dum ei non creditur, cruciatibus addicta in hec prorupit uerba: ue, inquit, mihi misere, que tantas penas patior indigne! Ut quid enim a me exquiritur, quod eum minime habuisse certa ratione cognoscitur? Etenim si cor habuisset, profecto huc non redisset. Primo, cornibus auulsis inermis aufugit; secundo, non dubitauit subire periculum mortis. Nullatenus ergo cor habuit qui sibi consulere nesciuit. Hec Ptolomeus locutus conticuit.« Puer, Theodorici hec intente auscultans et sagaci animo dicta intelligens, ad dominum suum reuersus cuncta per ordinem pandit et cautiorem aduersus dolos insidiantium  esse premonuit. Theodoricus itaque, imperatoris iussionibus spretis, quibus Constantinopolim adire iubebatur, in Italia resedit. Denique postmodum Gothorum, qui Italiam inuaserant, rex est effectus et Dominus. Imperii uero partibus quotannis modium terre dependebat. Unde rei ueritatem ignorantibus, dum modium rex Theodoricus erariis publicis soluere diceretur, non addito cuiusquam rei uocabulo, ut puta, uini aut olei, modium nummorum conferre putabatur.



CAPUT XI. De duobus papis, et pena antipape fautoris.

Eo tempore, defuncto Anastasio papa Romano, pro eius successore feda in clero simul et populo  erat dissensio. Quedam etenim pars in personam cuiusdam Laurentii consensum prebebat; maior uero, et  saniori uténs consilio, sanctissimum sibi elegerat Symmachum. Ordinantur ergo una die ambo; et Symmachus quidem in basilica Constantiniana, Laurentius uero in ecclesia sancte Marie. Sed cum neutra pars alteri cederet, constituerunt ut lis cepta iudicio supra memorati regis Theodorici finiretur. Qui Rauenne positus, dum Legatos utriusque partis audisset, decreuit: »Ut qui prior ordinatus esset, aut quem maior pars cleri simul ac populi elegisset, in sede apostolica resideret.« Unde Symmachus pontifex factus constituit Laurentium in Nucerina ciuitate episcopum intuitu misericordie. Hec autem plenius in Gestis  Pontificalibus, qui scire uoluerit, inueniet. In hac uero dissensione  sanctissimus Paschasius, Ecclesie Romane diaconus, partibus fauit Laurentii. Qui dum contemptor sui atque amator esset pauperum Christi, eleemosynarumque sedulus dispensator, nunquam tamen flecti potuit ut Symmacho communicaret, illum diligens, illum semper preferens, quem Ecclesia iusto episcoporum iudicio sibi preesse repudiauerat. Hic ergo Paschasius, dum tempore Symmachi pontificis terminum huius esset sortitus uite, ad ecclesiam est delatus mandandus sepulture. Cuius dalmaticam, que super feretrum eius posita erat, cum quidam demoniacus tetigisset, statim liberatus est. Germano autem Capuano episcopo medici dictauerant  ut pro recuperanda salute corporis in Angulanis thermis lauari debuisset. Hic itaque easdem thermas ingressus eumdem Paschasium in eisdem caloribus stantem et sibi obsequi paratum inuenit. Quem cum tremefactus inquireret »quid ibi tantus uir ageret,« hoc ab eo responsum accepit: »Pro nulla, inquit, alia re in his sum deputatus caloribus nisi quia, Laurentio fauens, ei contra Symmachum nequiter agenti consensi. Porro si pro me Domino preces dignaris fundere, in hoc te exauditum scito esse si huc rediens me non quiueris inuenire.« Episcopus sane ad ecclesiam regressus hostiam pro eo salutarem Domino obtulit, et ad thermas reuersus eum minime inuenit.



CAPUT XII. De Clodouei regis ortu et regno.


Porro Childericus, rex Francorum, ex supra memorata uxore sua habuit filium, nomine Clodoueum. Qui, ut etate in dies, sic et morum crescebat probitate. Hoc tempore, fame ualida totam pene Burgundiam opprimente, quidam ex senatoribus, Edicius nomine, Deo et hominibus placens, studuit agere rem placitam; missis namque pueris congregauit ad quatuor millia eorum quos famis inopia coangustabat, hos toto egestatis tempore propriis aluit ac fouit sumptibus. Quadam itaque die, ei tam pio operi insistenti uox desuper audita est, dicens: »Quia inquit, o Edici, mihi in membris meis esurienti alimoniam contulisti, semini tuo panis non  deerit in seculum seculi. Fidelis utique Deus in uerbis suis, et sanctus in omnibus operibus suis , fidelem famulum de premio iusti laboris uoluit esse securum.« Interea rex Childericus, dum per 24 annorum curricula Francorum strenue gubernasset regnum, ex hac uita decessit. Huic hereditario iure successit supradictus Clodoueus, uir in rebus bellicis strenuus nullique priorum uirtute secundus. Hic Siagrium Romanorum patricium, Egidii filium, a Suessionis ciuitate expulit, eamque sue ditioni subdidit. Exercitus sane Francorum multas Galliarum ecclesias inuadens, thesauros earum diripuit. Unde inter cetera spolia de ecclesia Remensi urceum miri ponderis simul et decoris asportauerunt. Pro quo beatus Remigius, ipsius urbis pontifex,  legatum ad Clodoueum direxit, multa prece deposcens ut, si non aliud recipere mereretur, saltem urceus ille sibi redderetur. Tunc rex legato precepit, dicens: »Sequere inquit, me usque Suessionis, ibi que capta sunt sorte missa diuidentur. Et si mihi sors iusta uas, pro quo oras, dederit, in recipiendo eo nulla tibi generabitur mora.« Parens ille precepto iter regis usque ad destinatum prosecutus est locum. Quo cum peruenissent, ex regis edicto supellex cuncta in medium defertur sorte diuidenda. Porro rex ueritus ne forte, sorte missa, urceus ad alterius deueniret dominium, conuocatis principibus hac eos alloquitur oratione: »Cum rationis ordo exposcat principem imperare potius subditis quid uelit quam prece deposcere, ego tamen, fortissimi  commilitones, malo cum gratia quam cum austeritate quidquam a uobis exigere. Tyrannorum quippe est leuia queque cum ui et feritate subiectis precipere, bonorum uero principum ad grauia etiam ac difficilia toleranda sola lenitate inuitare uerborum. Regii itaque dignitas nominis pii patris debet exempla sectari, ut plus reuerentie sibi ex benignitate quam timoris exigat ex crudelitate. Rectius igitur duxi mansueti animi beneuolentia id uos rogare quod possem regia usus auctoritate inconsultis uobis preripere. Unde oratos uos omnes esse uolo ut uas istud  uestra mihi munificentia extra sortis mee portionem tribuat, deque remunerationis premio nullus uestrum ambigat cum  me retributorem profitear, si hoc cum bona quiuero impetrare gratia.«

Ad hec Franci respondentes regi dixerunt: »Nos, o inclyte rex, sacramento olim tibi fidem promisisse recolimus, utque mortem pro corporis tui salute subire parati essemus profiteri non erubuimus. Si ergo uitam ipsam, que cunctis carior est opibus, tibi uouimus, quid maius erit quod iuste negemus? Sane ex his spoliis non partem, sed totum tue potestati cedimus; ut uolueris fac. Aut mergi fluminibus aut flammis iubeas tradi uoracibus, nil ad nos attinet; tantum ut tuo satisfiat desiderio.« Tam deuotam totius erga se exercitus uoluntatem rege admirante atque laudante, unus ex Francis, leuitate animi commotus, gladio urceum percutiens, ad regem  dixit: »Tu, inquiens, rex, hinc nichil accipies nisi quod tibi uera sors auferre permiserit.« Mirantibus ceteris, simulque audaciam uiri incusantibus, rex moleste id se ferre dissimulans, uas supra memoratum legato pontificis reddidit. Emenso labentis anni circulo, idem princeps exercitum adunari precepit in campo qui Martius dicebatur, generale proponens edictum ut sic adessent armati ac si contra hostes pugnaturi. Procedit eo loco quo iussum fuerat exercitus, gestis militie clarus ac armorum nitore conspicuus. Progreditur et rex Clodoueus ordinatam suorum aciem inspecturus, circuitoque agmine deuenit ad eum qui urceum suo percusserat mucrone. Quem intuitus taliter alloquitur: »Uniuersum, inquit, perlustrans exercitum, te ignauiorem non reperi,  nec inutiliora gerentem arma conspexi. Nam nec hasta aut clypeus nec galea aut gladius alicuius sunt utilitatis.« Et extensa manu franciscam eius terre deiecit, que spatha dicitur. Ad quam recipiendam cum se ille inclinasset, rex suam uagina exemit eiusque ceruici ualido conamine illisit, dicens: »Sic tu Suessionis in urceo illo mihi fecisti.« Eo itaque mortuo, rex unumquemque ad propria redire precepit. Grandis propter hoc factum Francos terror inuasit, et ne quis eius uoluntati in posterum contrairet cercuit. Inerat uultui eius grauitas mista alacritati, ut et iucunditate aspectus mulceret probos et seueritate terreret improbos.



CAPUT XIII. De Clodouei regis procatione.

 Quo ergo ordine ad matris Ecclesie sinum ac catholice peruenerit fidei unitatem paucis edicam. Duxit uxorem ex genere Burgundionum, Clotildem nomine, Christianam ab ipsis cunabulis infantie. Hec tali quadam ex causa ad notitiam ipsius regis peruenit. Miserat idem princeps legatos ad Gundebaldum regem Burgundionum, ferende pacis gratia. Qui dum palatio immorantur, Clotildem puellam contemplati inquirunt que sit. Dictum eis est neptem regis esse, ex fratre progenitam. Que, inquiunt, parentibus orbata stipe nunc alitur regia. Regressi itaque legati nuntiant perfecta esse pro quibus ierant. »Inter cetera dicunt se uidisse puellam adeo forma uenustam ut cuilibet potentissimo regi nuptui tradi posset. Quam, inquiunt, regia manantem  a stirpe, patre eius hac uita carente, patruus ab ineunte nutrit etate.« Hoc audito, rex Clodoueus amore capitur puelle, sperans se ex hac occasione regnum Burgundie arripere posse. Dirigit e uestigio quemdam sibi familiarissimum, nomine Aurelianum, qui munera puelle a se missa perferens speciem eius diligentius contemplaretur. Huic imperat ut puellam adeat, de nuptiis uoluntatem regis ediscat, et quid animi illa super hac re habeat agnoscat. Ille, precepto parens, Burgundie partes ingreditur. Palatio appropinquans socios siluis se abdere iussit. Ipse habitu mendici circumamictus ad aulam properat, et ut future sibi domine colloqui possit explorat. Tunc forte illa ad ecclesiam  processerat, Domino uota suarum solutura precum. Erat quippe dies Dominica. Aurelianus, inter ceteros pauperes pre foribus stans, egressum eius opperiebatur. Expletis missarum solemniis, egreditur puella, egenis  eleemosynam largitura. Accedit Aurelianus, ut mendicus stipem postulaturus. Cumque illa aureum ei porrigeret, ipse apprehensam manum eius, pallio super brachium reducto, nudam ori suo osculaturus admouit. Illa, pudore puellari rubore perfusa, domum repetit. Mittit continuo puellam, que inuentum ut putabat mendicum ad se deduceret. Quem coram positum taliter alloquitur: »Quid tibi, o homo, uisum, ut eleemosynam accepturus manum meam ueste denudans osculareris?« Cui ille, interrogata omittens,  tale dedit responsum: »Dominus meus, rex Francorum, audita generositatis tue excellentia, desiderat te habere coniugem. Ecce annulus eius, et cetera ornamenta sponsalia.« Conuersus autem, ut sacculum quem post ostium deposuerat sumeret, oblaturus ei munera que detulerat, furtim ablatum esse persensit. Questione habita inuenitur sacculus, recipit eum ut peregrinus, munera puelle offert, de nuptiis iam securus. Nam illa, ubi de tori copula audiuit, legato in hec uerba respondit: »Non est, inquit, fas Christiane mulieri paganum sortiri maritum. Sed si hoc cunctorum preordinauit conditor Deus, ut ille per me Creatorem agnoscat suum, petita non abnuo, quinimo omnipotentis fiat Domini iussio.« Illo dicente regem eius desiderio per omnia  assensum prebiturum, rogat illa ut secretum apud se hoc uerbum teneat, ne patruus aliquo illud pacto persentiscat. Qui fidem dans se id nulla proferre ratione regreditur ad regem, quem prospero nuntio reddidit alacrem. Puella sane eum, quem Clodoueus miserat, annulum in thesauris patrui reposuit custodiendum.



CAPUT XIu. De Clotildis desponsatione.

Iterato Clodoueus eumdem Aurelianum ad regem dirigit Gundebaldum, ut sponsam requirat suam, nuptiali federe sibi copulandam. Qui, regem adiens Burgundionum, mandata ei depromit regis Francorum. Ille se nescire fatetur que eius sit sponsa, nec se ulla posse dare responsa. »Sed tibi, inquit, cauendum  ne publica affectus contumelia ex hac pellaris aula, qui nostra aduenisti exploratum regna.« Cui legatus: »Hec, inquam, mandat dominus tuus, rex noster Clodoueus: Si uis mihi Clotildem meam reddere sponsam, locum designa quo eam recepturus adueniam.« At ipse miratus quod neptem suam peteret Clodoueus, conuocatis regni primoribus, consilium cum eis habuit quid esset facturus. Qui Francorum ueriti animositatem, ne in Burgundiam pararent expeditionem, si eorum regi memorata non traderetur puella, talia suo principi dedere consilia: »Requirat, inquiunt, dominus noster quid puelle desideret animus, et utrum eidem regis Francorum delatus fuerit annulus. Quod si est ut  hec illa uelit, et forte iam sponsalia munera suscepit, reniti non poteris; quin potius legatis eam tradere maturabis. Burgundiones namque omnes plus consiliis quam armis suam tutantur rempublicam.« Inquisita puella fatetur supra memorata se suscepisse dona, regisque copulam mente uelle cupida. Gundebaldus, licet inuitus, Clodouei eam tradidit legatis, nichil ei de suis tribuens thesauris. Postmodum tamen, opere et industria Aureliani, pars maxima ex ipsis cessit dominio Clodouei. Unde cum Clodoueus regnum suum usque Sequanam, atque postmodum usque Ligerim fluuios ampliasset, Milidunum castrum eidem Aureliano, cum totius ducatu regionis, iure beneficii concessit. Susceptam ergo sepedictus Aurelianus Clotildem deducere festinabat  ad regem. Que finibus appropians regni sui patrui, imperat Francis qui secum erant ut predam capiant, incendiaque uillarum in regno Burgundie faciant. Nec mora: illi haud secus ac iussi fuerant perficiunt, iniectoque circumiacentibus uillis incendio auersaque preda, Burgundia egrediuntur Francorum repetentes solum. Hoc illa cernens dixisse fertur: »Gratias tibi, inquit, summe Deus, refero, quod initium uindicte paterne necis conspicio.« Nam Gundebaldus rex patrem eius infandissima peremerat morte, ut post in sequentibus demonstrabitur. Porro rex Clodoueus, in Suessionis ciuitate nuptias cum magna celebrans gloria, sepedictam Clotildem duxit uxorem. Hec fidelis infideli coniuncta uiro eum ad fidem perducere conabatur.  At ipse id agere posse negabat, ritumque et morem Francis assuetum se nolle deserere testabatur.



CAPUT Xu. De Clodouei regis ad Christi fidem conuersione.

Concipit interea regina puerum natumque perducit ad baptismum, quem uocauit Ingomirum. Qui in albis positus spiritum exhalans uite transmissus est perpetue. Pro qua re rex, nimia repletus indignatione, dixit regine: »Quia, inquit, puer in Dei uestri baptizatus est nomine, dii nostri illum presenti luce fraudauerunt.« Cui regina: »Gratias ago, ait, omnipotenti Deo, qui dignatus est ex meo utero primogenitum in suum suscipere regnum.« Genuit et alium filium, quem baptizatum uocauit Clodomirum. Quo egrotante, rex coniugem cepit  increpare, dicens: »Et hic propter superstitionem uestram deorum incurret offensam.« Sed, orante regina, puero salus est restituta. uerum rege in infidelitate permanente, tandem  commouetur exercitus, bellumque a Francis et Alamannis totis regnorum uiribus excitur. Tunc rex Clodoueus, signo suis dato, bellum aggredi imperat. Sed inter preliandum suos grauiter hostium mucrone sterni conspiciens in hanc uocem prorupit: »Christe, inquit, potentissime Deus, quem Clotildis coniux mea colit pura mente, tropheum mee tibi uoueo fidei, tribuas si his ex hostibus triumphum uictorie.« His peroratis, Alamannos inuadit timor, Francos accendit uirtutis ardor. Igitur hostes terga  uertentes uictoriam Clodoueo relinquunt, ac demum regem suum gladio cesum conscipicentes iure tributario Francis se fore seruituros libentissime spondent.



CAPUT XuI. Clodouei conuersi ad suos concio, et eiusdem baptizatio.

uictor Clodoueus exinde regrediens Tullo ciuitatem deuenit, repertumque inibi beatum uedastum, postea Adartensium [Atrebatensem] episcopum comitem sui asciuit itineris. uentum dum esset Remis, cunctos suos suorumque casus coniugi rex refert. Gratie Deo in commune referuntur; rex credulitatem suam profitetur. Gratulabunda coniux ad sanctum Remigium, Remensis urbis episcopum, properat, fidem regis edicit, quid facto opus sit edocet. Hortatur antistitem  ad aulam quantocius regis properet, dumque animus adhuc dubia pendet sub sorte, uiam ei ueritatis qua ad Deum itur pandat; »uereri se, dicit, ne mens prosperis elata successibus, Largitorem horum dum ignorat contemnat. Facilius enim pro libitu nobis attributa nostro temporis interstitio memorie eximuntur, quam si qua aliorsum ac uolumus euenerint.« Accelerat pontifex monitis religiose parere mulieris, conspectibus sese offert regis iamdudum presentiam eius opperientis. Fides ab antistite profertur, modus credendi edocetur. Rex quoque, ueritate agnita, uni se Deo famulaturum deuotus spondet, procerum sane regni atque exercitus se tentaturum sententiam. Ex hac re que sit fatetur, quo tanto magis deuotius Christo ceruices subdant suas  quanto plus blanditiis quam terroribus allici se conspexerint. Placet conditio, et ex regis edicto fit publica populi euocatio. Conueniunt regni primates, nec militatis quoque manus defuit.

Quibus coram positis rex taliter infit: »Franci, inquit, Troiugene , quibus nunc usque seruierimus diis ad memoriam reducere animos uestros uirtutemque deposco. Competens namque ac utilis uisa est ratio ostendendi primum quorum cultu mancipati sumus, ut, dum inutiles eos fore constiterit, unius uerique agnitio Dei libentius accipiatur. Quod tunc rectissime fiet, si maiorum res geste recenseantur. Ac primum urbem illam Troiane  quondam gloriam gentis intueamur, quam tot  numinum presidio cinctam imbellis Grecorum leuitas, illis nil opis ferentibus, fraude magis quam uirtute oppressit. Et certe menium illius propugnacula deorum esse structa manu audieramus. Arci quoque simulacrorum effigies ipsis consecrate, ut inexpugnabilis contra aduersantium maneret incursus, imposite feruntur. Quod uero adiumentum, non dicam hominibus, uerum ipsis maceriarum preberent structuris, qui nec imaginibus opitulati sunt suis? Abiiciamus ergo eos quos inutiles esse probauimus, cultumque deseramus inanem. Soli uero Deo Patri, Filioque eius Iesu Christo, socia sancti Spiritus uirtute, mentes nostras corporaque subdamus, unum in Trinitate et trinum in Unitate  uenerantes. Huiusmodi religionis uel discipline patronum nostrum domnum Remigium nobis auctorem esse certum habetote. Sed et collateranea mea Clotildis huius se esse profitetur fidei, meque huius ab omnipotentia diuinitatis, quod esset infortunium, auxilium sperare suasit. Hic plane Christus Deus, in Alamannico quod nuperrime confecimus bello, Alamannorum proteruam strauit contumaciam, uestrorumque cordium incentiuo note uirtutis excitauit audaciam. Ad rectas ergo spes animos subleuemus, humiles preces in excelsa porrigamus, eum nobis protectorem queramus qui in se sperantibus omnia prestat.«

Hec dum rex fide plenus perorasset, plerosque de populò flexit ut Christo mitia subderent colla. Gaudet  sacerdos regem nondum initiatum iam sue gentis esse apostolum factum. Exornatur baptisterium; descendit rex, ueluti alter Constantinus, in sanctificatum fontis alueum. Cui cum sanctus pontifex modum Dominice passionis recitasset, rex ait illi: »Si ego cum Francis meis inibi affuissem, eius iniurias uindicassem.« Quod uero grata acceptabilisque Deo predicti regis fides fuit, ostensum declarauit miraculum. Nam cum forte qui chrisma gerebat, interclusus a populo, deesset, ecce subito non alius sine dubio quam sanctus apparuit Spiritus, in columbe uisibili figuratus specie; qui, rutilanti rostro sanctum deferens chrisma, inter manus deposuit sacerdotis, undas fontis sanctificantis. Fit gaudium et exsultatio, baptizantur multi de populo, Deo laudes,  Deo gratie acclamantur, et gaudens rex ab ecclesia ad propria regreditur. Et, ut plenius deuotionem sue propalaret fidei, basilicam Deo ac principi apostolorum in ciuitate Parisiaca, in qua ipsius sedes erat, construi fecit. Permansitque in eo, usque ad terminum uite, custodia religionis et iustitie uigor.



CAPUT XuII. De Clodouei expeditionibus et uictoriis reliquis.

Contra hunc regem ciues uiridunensis urbis rebellauerunt. Sed dum rex urbem obsidione uallasset et iam admoti arietes alta murorum pulsarent, supplicante sancto uiro Euspicio, eiusdem tunc urbis archipresbytero, uerbum impunitatis a principe promeruerunt, et rex ciuitatem recepit. Postea cum  Aurelianensem urbem Clodoueus rex adire disposuisset, sanctum Euspicium ac eius nepotem beatum aduocans Maximinum, iussit ut suum prosequerentur iter. Quibus et Miciacense contulit predium; et, ut ipsi ac posteri eorum illum possiderent locum, per suum firmauit Pragmaticum.



CAPUT XuIII. De Sancto Furseo.

Cuius diebus sanctus quoque Furseus in Gallias uenit, et, eodem concedente rege, monasterium quod Latiniacum dicitur edificauit. Hic autem beatus Furseus ex Hibernia ueniens, prius a rege Saxonum Sigisberto honorifice susceptus cenobium in eadem construxerat prouincia Saxonie. De hoc rege, Sigisberto scilicet, nil aliud in antiquis reperire potuimus  historiis quam quod in uita sancti Fursei legitur excepisse hospitio eumdem uirum Dei. uerum in Chronica que dicitur Gregorii, et putatur esse Turonensis episcopi, refertur quod quidam rex Sigisbertus filium suum Clodericum ad Clodoueum principem direxerit, Francorum auxilium contra Gothos laturum. Memorat etiam isdem chronicus eosdem, patrem uidelicet cum filio, fraude Francorum esse interemptos, regnumque eorum ac thesauros a Francis occupatos. Sed quia codex in quo hec digesta inuenimus, uitio scriptorum erat deprauatus, ad liquidum inuestigare nequiuimus cuius gentis rex fuerit, uel que iusta necis huius causa exstiterit. Tantummodo narrat regnum eius opesque a Clodoueo peruasas.



CAPUT XIX. De bello contra Gundebaldum.


Gessit uero bellum Clodoueus contra Gundebaldum regem Burgundionum, exercitumque eius ad internecionem deleuit. Causa autem huius pugne fuit quia Gundebaldus fratrem suum Chilpericum, patrem uidelicet Clotildis regine, gladio interemerat, uxoremque eius, matrem supra dicte regine, lapide ad collum ligato fluuio immergi fecerat. Ob id rogatus a coniuge rex Clodoueus Burgundiam cum exercitu Francorum ingressus deuastauit, regemque ipsum Gundebaldum, longa obsidione fatigatum, tributa dare cegit. Godegisilus autem frater Gundebaldi ad Francos defecerat, et cuniunctis cum Clodoueo uiribus fratrem expugnabat. Sed opere et  industria Aredii uiri sapientis, qui ab Arelatensi urbe auxilium Gundebaldo laturus aduenerat, idem rex auro hostem repulit, quem ferro nequiuerat Nam Clodoueus acceptis muneribus repedauit ad propria, relinquens, Godegisilo in auxilium quinque millia Francorum. Porro Gundebaldus, sui iam securus, fratrem uienne obsidione circumdat, atque per aqueductum urbem ingressus multorum cede patrata fratrem una interemit. Francos quoque in quadam turri congregatos ferro trucidauit.



CAPUT XX. De bello contra Alaricum Gothorum regem.

Contra Alaricum etiam regem Gothorum pugnans Clodoueus uictor exstitit. Quam pugnam ideo quam  maxime noscitur inchoasse quia Gothi Ariane hereseos, sicuti Burgundiones, erant, optimamque Galliarum partem a fluuio scilicet Ligeris usque ad Pyreneorum iuga montium obtinebant. Exstitit et alia iusta huius pugne occasio. Miserat idem Clodoueus legatum suum, nomine Paternum, ad Alaricum regem Gothorum, ut que pacis essent cum eo tractaret, simul etiam ut uoluntatem eius agnosceret, quo in loco ambos reges sibi pro utriusque regni utilitatibus collocuturos oporteret occurrere, et Alaricus, iuxta morem antiquorum, barbam Clodouei tangens, adoptiuus ei fieret pater. Legato aduenienti et propter que uenerat intimanti Alaricus designat locum, dicitque se colloquio non defuturum. Inquirit demum legatus utrum cum paucis  an cum multitudine adueniret exercitus. Ille se fatetur, paucis assumptis, eorum expetiturum colloquium. Rursus interrogat Paternus utrum armati essent an inermes. Dicit ille: Suos omnes inermes uenturos, et ut itidem Franci faciant postulaturos. His omnibus consentiens Paternus, ad dominum suum regressus, nuntiat ei que cognouerat complacuisse Gothis. Progressus itaque Clodoueus e Francia uenit in Aquitaniam, et antequam perueniret ad locum placito destinatum, supra memoratum dirigit legatum, quo habitu Gothi uterentur exploraturum.

Qui, dum Alarico regi colloqueretur, ferreum ostii obicem eum pro baculo manu gerere persensit, et quod reliqui idem facerent agnouit. Apprehensaque  regis dextra, dixit ei: »Quid, inquit, o rex, te lesit dominus meus Clodoueus et Franci, ut nos fraude machinareris decipere?« Quo negante, et causa ad iurgium usque procedente, definitum est ut iudicio Theodorici, Gothorum regis, cuius supra meminimus, hec res terminaretur. Unde ambo reges legatos ad eum in Italiam, ubi et regnabat, dirigunt. Qui, utriusque partis agnita causa, statuit ut legatus Francorum, ascenso equo ante fores palatii regis Alarici stans, eleuatam teneret hastam manu, super quam Alaricus et Gothi eo usque copiam iacerent nummorum argenti quousque summitas operiretur conti; quorum summa solidorum ad dominium deueniret regis Francorum. Reuersi qui fuerant missi iudicium referunt regis Theodorici,  quod cuncti laudauerunt Franci. Sed Gothi id se non posse implere dixerunt; insuper et legatum Clodouei contumeliis affecerunt. Nam quadam nocte, dum ille in solario cuiusdam domus dormitum isset, Gothi tabulatum quod ante lectum eius erat destruxerunt, qui, ad requisita dum surgeret nature, pede lapso corruit, brachioque contrito uix uiuus euasit. Festinus itaque natale solum repetit, rei geste ordinem ei a quo missus fuerat pandit, flebilemque sue querelam erumne miserabiliter depromit. Rex ergo Clodoueus, in talibus non esse procrastinandum ratus, simul pro iniuria legati ire impatiens, congregat exercitum, quem tali hortatur oratione ad pugnam: »uirtutis, inquit, uestre, o fortissimi commilitones, securus, animositatem uestram  nullius exhortationis indigam iudico. Quam adeo hostes extimuerunt ut legatum nostrum infanda cede perimere uellent. Ostendunt profecto se totius iram gentis non posse perpeti, qui unius expauerunt constantiam legati. Hoc solum uos nosse cupio, uobis aduersum immanissimos hostes, non pro coniugibus aut liberis, non etiam pro acquirendis certamen esse diuitiis, sed potius pro inseparabili sancte Trinitatis unitate, quam illi nefandissimo diuidunt errore; ad extremum pro diuinis simul humanisque legibus, que iniuriarum immunes sanciunt debere esse eos qui mediatores hostilium efficiuntur armorum. Inter arma namque hostilia, sola legatio pacis sequestra est. Exuit hostem qui  legatione fungitur. Festinemus igitur ad prelium, et de diuina protectione confisi hostiles phalanges aggrediamur intrepidi.« Hac allocutione ducis animati uiri uirtutis contra hostes proficiscuntur corde constanti, aut uincere aut mori parati.



CAPUT XXI. De omine uictorie et cerue apparitione.

In hoc bello diuinum illi adfuisse auxilium signa a Deo ostensa docuerunt. Nam, dum legatos munera ferentes ad sepulcrum sancti mitteret Martini, dixit eis: »Ite et a basilica sancti Martini mihi signum uictorie referte.« Abeuntes illi dum ecclesiam oraturi intrant, uox cantoris eorum insonuit auribus, dicens: Precinxisti me, Domine, uirtute ad bellum, et inimicorum meorum dedisti mihi dorsa  . Letantes illi, oratione completa muneribusque oblatis, regi signum uictorie a Deo sibi concessum depromunt, et alacrem efficiunt. Cum autem flumen, cui uigenna nomen est, transire deliberaret, dum uadum non inueniret, eo quod fluuius pluuiis auctus exundauisset, his Dominum uerbis exorare cepit: »Trinitas, inquit, in personis Deus, et in maiestate unus, mihi contra aduersarios fidei catholice uictoriam tribuens, facilem huius aluei concede transitum.« Annuit his precibus clemens auris Omnipotentis. Cumque illucescente die castra mouissent, ecce cerua quedam se subito conspectibus eorum ingessit. Illi  predam putantes, eam auide insequuntur. At ipsa transito flumine uadum  ostendit, ac deinceps nulli comparuit. Ita rex cum omni exercitu transmeans Pictauis peruenit, et haud procul a Basilica sancti Hilarii tentoria fixit, edictoque compescuit populum qui secum aderat, ne quid in ea prouincia raperent, nec cibi quidem necessaria; cum ecce medio noctis silentio pharus ignea uisa est egredi ab Ecclesia sancti Hilarii, ac super tabernaculum in quo rex quiescebat, protendit. Conserto ergo prelio uicti Gothi terga uerterunt. Inter ipsas uero confertissimas acies Clodoueus cum Alarico certamen iniit. Cumque eum terre prostrauisset, et qua lethale uulnus infligeret rimaretur, duo Gothi eum a latere contis feriunt; sed propter loricam eum uulnerare nequiuerunt.



CAPUT XXII. De Theodorici expeditionibus.


Rege itaque Alarico, qui Gothos per 12 annos rexerat, hoc modo interfecto, Clodoueus filium suum Theodoricum cum ualido exercitus supplemento ad superiores eius dirigit regni partes. Qui, peruagata omni prouincia, Ruthenos, Cadurcosque atque Aruenos subegit, et ad patrem uictor rediit, qui tunc in Burdegalensi urbe hiemabat. Brumali autem recedente rigore uernalique succedente temperie, Clodoueus Tolosam petit. Inde thesauros Alarici auferens ad Engolismam properat. In cuius aduentu murus urbis, diuino nutu sponte ruens, aduenienti regi apertum prebuit iter. Qui uniuersos Gothos quos ibi reperit gladio interemit. Pari etiam modo  per uicinas urbes aduersarios interficiens suosque constituens, eas sibi parere compulit. Rebus ergo cunctis ex sententia compositis, Turonis iter dirigit. Ubi dum statiuarum gratia aliquantisper moratur, legationem suscepit Anastasii Constantinopolitani principis munera epistolasque ei mittentis. In quibus uidelicet litteris hoc continebatur »quod complacuerit sibi et senatoribus eum esse amicum imperatorum patriciumque Romanorum.« His ille perlectis, consulari trabea insignitus, ascenso equo in atrio quod inter basilicam sancti Martini et ciuitatem situm erat, largissima populo contulit munera. Ab illa die Consul simul et Augustus meruit nuncupari. Cum autem equum, quem inter cetera donaria sancto miserat Martino, redimere centum  datis solidis decreuisset, nec ille ullo modo eum de loco mouere posset; alios centum dari precipiens taliter infit: »Sanctus Martinus bonus in auxilio, sed carus noscitur fore in pretio.« Rex itaque recepto equo paceque per circuitum facta Parisius regreditur.



CAPUT XXIII. De Chararici regis morte et pugna Clodouei contra Ragnecarium.

Chararicum uero regem, qui ei quondam contra Siagrium pugnaturo auxilio esse debuerat, et, fide fracta se subtrahens, spectator certaminis magis esse uoluerat quam pugnator, ut scilicet postmodum uictoris sequeretur partes, Clodoueus cum filio dolo cepit, et, tonderi eos faciens, patrem quidem presbyterum,  filium autem diaconum ordinari iussit. Cumque Chararicus causaretur pro sui humiliatione, filius ad eum: »He, inquit, frondes  a summo uertice in uiridi ligno decise cito succrescent. Utinam et auctor huius facti tam uelociter pereat!« Quod uerbum ubi nuntiatum est Clodoueo, statim eos gladio puniri precepit, regnumque eorum cum thesauris peruasit. Post hec parauit expeditionem contra quemdam ducem, nomine Ragnecarium, apud Camaracum urbem commorantem. Quem quidem ei sanguinis affinitas coniunxerat, sed morum improbitas infestum reddebat. Nam obscenitati et luxurie deditus, suis etiam omnibus erat odiosus. Adsciuerat quoque sibi quemdam spectate  prudentie familiarem, uocabulo  Faronem. Qui, fallendi artifex, ita eum mente abalienauerat, ut, si quid muneris quilibet ei offerret, in sumendo eo ipsum participem ascisceret, »sint, dicens, ista mihi et consiliaro meo Faroni.« Hac ducis ignauia permoti qui in eius militabant aula, conferre secum ceperunt qua ratione hanc a se remouerent iniuriam. Desidia enim imperantis opprobrio est subditis. Quapropter Clodoueum per internuntios sollicitant ut gerendi aduersus eum causam belli exquirat, mandant se, priusquam ad manus ueniatur, prelio cessuros; uinctumque dominum, si eis premia conferantur, tradituros. Qui nil moratus cum ualida suorum manu contra eum proficiscitur, mittens prius proditoribus armillas ereas  deauratas cum gladiis simili modo deauratis loco muneris. uentum itaque est ad locum certaminis, et conscii proditionis fuga se fingunt querere subsidium salutis. Ragnecarius uero, dum fugere nititur, a suis captus Clodoueo presentatur uinctus. Quem ille, ut degeneris animi uirum, gladio puniri iussit. Fratrem quoque eius similiter precepit occidi, improperans ei quod non ferendo auxilium fratri permisisset se et illum turpiter teneri. Pari etiam modo multos parentum suorum neci tradidit, thesaurosque eorum abstulit, ne quis remaneret qui insidiari regno eius uel uite posset. Nam fratrem Ragnecarii, Rignemirum [al., Ricimirum] nomine, quem aduerterat regni cupidiorem, missis satellitibus apud Cenomanorum urbem uita priuari fecit.  Unde una dierum astantibus regni primoribus dixisse fertur: »Parentibus, inquit, orbatus cunctis, periculum mei pertimesco capitis, dum neminem habeam propinquum mee custodem salutis.« Quod quidam calumnie causa dictum estimauerunt, si forte quisquam prodiret qui se regi sanguine proximum assereret. Proditores uero Ragnecarii, cognito deprauata fuisse dona que acceperant proditionis gratia, Clodoueo querelam detulerunt. Quibus inquit Clodoueus: »Ingrati estis beneficiis uobis collatis. Nam quantis putatis debere interire suppliciis qui domino suo auctores sunt mortis? Abite potius ad propria, sufficiatque uobis ipsa indigna qua fruimini uita.« Illi indignationem principis ueriti ad sua sunt habitacula reuersi.



CAPUT XXIu. De sancto Seuerino et aliis.


Hunc regem fere per annum continuum febre laborantem uir Domini Seuerinus  ab eo accersitus saluti restituit, ac postmodum in luco, qui Castrum Lantonis dicitur, laudabilem uite cursum complens migrauit ad Dominum.

Agebat eo in tempore curam imperialis maiestatis, Anastasio defuncto, Iustinus Senior. In cuius imperii partibus, in Nursia scilicet prouincia, exortus toto orbe uenerandus uita et nomine Benedictus iam tunc pueriles attingens annos, a parentibus scholis liberalium deputatur artium. Romanam quoque  Ecclesiam post Symmachum Hormisda suscepit regendam. Cuius temporibus sepe dictus rex, gloriosus Clodoueus, direxit ad beati Petri limina, hortatu summi presulis Remigii, regie dignitatis auream coronam gemmis pretiosissimis insignitam. Quo facto patenter ostendit se Deo non fore ingratum, dum ad ipsius apostoli sepulcrum insigne mitteret regium, sciens se a Christo solio regni esse donatum. Nam et Sosius consul Romanus, capta Hierosolymorum urbe, in Domini templo coronam obtulit. Sed hic munere gratior, quia fide potior. Ille etenim idolorum cultor, ast iste Catholice Ecclesie pro posse sedulus uenerator. Ille quod esset presens, quamuis ipsi urbi temploque infestus; uerum hic absens Romuleeque  amator domus, nec minus basilice apostoli Petri deuotus.



CAPUT XXu. De terremotu et Clodouei transitu.

His etiam diebus apud uiennam Gallie urbem multorum domus simul et ecclesie terremotu concusse ceciderunt. In paschali uero festiuitate, beatissimo Mamerto eiusdem urbis episcopo missarum solemnia celebrante, palatium regale, quod in eadem erat ciuitate, celesti concrematum est igne. Lupi quoque uel ursi, siluis profugi, eidem ciuitati innumeri ceperunt esse infesti, adeo ut, multorum lacerantes corpora, propria eos cogerent deserere habitacula. Unde memoratus sacerdos, adueniente Dominice Ascensionis die festo, conuocato populo premonuit  agere triduanum ieiunium, ac omnipotentis Dei exposcere  suffragium. Appropinquante autem die statuto, conuenit omnis populus ad ecclesiam cum gaudio litanias peragens, cum triduano ieiunio. Exinde pulcherrimus in sancta uniuersali Ecclesia mos inoleuit, ut, quoquo terrarum Christi fides diffunditur, a cunctis fidelibus he litanie cum exsultatione peragantur.

Porro inclytus Clodoueus, rex Francorum, metas sibi attributi attingens eui, defunctus est, anno quinto postquam Alaricum regem Gothorum interfecerat, et in basilica sancti Petri, quam ipse rogatu sue coniugis fabricauerat, sepultus est. Regnauit autem annis XXX, relinquens quatuor filios regni heredes. A transitu uero sancti Martini usque ad transitum ipsius Clodouei regis computantur anni CXII.


 Explicit liber primus.



INCIPIT LIBER SECUNDUS.



CAPUT PRIMUM. De regni Francorum inter filios Clodouei partitione.


Igitur quatuor filii Clodouei, Theodoricus, Clodomirus, Childebertus atque Clotarius, regnum inter se equa lance diuidunt. Et Theodoricus quidem sedem regni sortitus est Metis, Clodomirus Aurelianis, Clotarius Suessionis, Childebertus Parisius, quo et pater eorum. Quo tempore sanctissimus papa Ioannes,  qui Hormisde successerat, Constantinopolim ad imperatorem Iustinum est profectus, a Theodorico Gothorum rege missus. Iustinus namque Augustus, cum esset uir fide catholicus, hereticos impugnans, ecclesias eorum orthodoxis condonauerat, consilio memorati pape usus. Quapropter Theodoricus, Ariane existens hereseos, eum cum aliis catholicis uiris ad imperatorem direxit, mandans quod, nisi Arianis Ecclesie redderentur, cunctum Italie populum gladio percutiens exstingueret. Sanctus autem antistes, ut erat languidus, iter arripiens nauigio Constantinopolim est euectus. Occurrit autem ei Augustus et omnis ciuitatis clerus, gaudente principe suscepisse se in regia ciuitate pontificem sedis apostolice. Peroratis ergo pro quibus ierat et impetratis,  ipsi Iustino Augusto, ut uicarius beati Petri, imperialem imposuit coronam, et, accepta remeandi licentia, reuersus est Rauennam. Quem Theodoricus, eo quod audierat eum ab Augusto honorifice susceptum, diutina custodia maceratum, ieiuniis ac squalore carceris afflictum, ultimum cegit exhalare spiritum. Qui deficiens animam Christo martyr reddidit. Alios quoque qui cum eo fuerant, partim igne cremauit, partim uariis penis interfecit. Inter quos Symmachum patricium et Betium eius generum, post carceris custodiam, gladio puniri iussit. Qui, uidelicet Betius, quam disertus fuerit in litteris secularibus, quamque fuerit catholicus, ex eius comprobatur codicibus. Testatur hoc arithmetica, necnon dialectica, ipsa etiam omnium animis gratissima  musica ab eo translata, et Latinorum iamdudum eam desiderantium auribus delectabiliter infusa. Porro eiusdem de sancte Trinitatis consubstantialitate liber liquido ostendit quam eximius suo, si licuisset, tempore sancte ecclesie colonus exstitisset. Theodoricus autem tam immanis sceleris statim pretium luit. Namque, nonagesimo octauo post hoc facinus die, subita morte defunctus indignam uitam digno  exitu finiuit. Cuius animam quidem solitarius, apud Liparam manens insulam, uidit, inter sanctissimum papam Ioannem et Symmachum ex consule deductam, in uulcani demergi ollam, eo loco uicinam. Que ideo sic dicitur, quod inibi manere, tanquam eneum uas, feruescat ab igne. Hoc modo periit Theodoricus, homo in suis initiis honestis pollens moribus. Romanis etenim primitus quotannis ad subsidium conferebat tritici centum uiginti millia modiorum. Qui ueniens ad extrema, ut ex superioribus patet, polluit omnia. Huic fuit in coniugio iuncta soror Clodouei Francorum regis, nomine Audefleda. Suas quoque sorores aut filias Theodoricus principibus circumpositarum sociauerat nationum. Nec erat ulla gens uicina Italie, cuius rex eius esset affinitatis  expers. Nunc cepte ordinem prosequamur Historie.



CAPUT II. De bello inter fratres ob diuisionem regni orto.

Diuiso quadrifariam, ut supra prelibatum est, regno, aliquantisper seua bellorum quieuere incendia. Dani uero, gens inquietissima, conscensis quampluribus nauibus, fines regni Theodorici regis ingressi depopulantur. Contra quos supradictus rex filium suum Theodebertum cum exercitu illas ad partes direxit. Qui, fugatis hostibus captiuisque ereptis, uictor reuersus est.



CAPUT III. De Clotildis ad reges oratione.

Theodorico itaque rege hostilem incursum propulsante, Clotildis regina reliquos filios, Clodomirum  atque Childebertum, necnon Clotarium, aduocans, hac eos oratione alloquitur: »Omnipotens, inquit, totius conditor ac rector orbis, Deus, paterni uos ideo uoluit esse heredes regni ut materne uos constitueret uindices iniurie. Quapropter, dilectissimi filii, feliciter nati, felicius educati, si bene quid de uobis promerui, ulciscimini queso, iniustam patris matrisque mee infandissimam necem. Gaudeam, inquam, hos me enutrisse materni exsecutores doloris, quorum ingemisco perisse auos, magni si aduiuerent auctores honoris. Neque etenim parui pendenda est uobis causa mearum querelarum, quibus contigit tantorum carere patrociniis propinquorum, quos uobis abstulit inimici atrox inuidia, priusquam huius uite perciperetis oblectamina. Quid  uero spei sit reliquum animaduertite. Nunquid parcituros putatis nepotibus qui non pepercerunt fratribus? Et certe illos parua pro parte regni e medio sustulerunt hominum. uobis autem mitiores fore censetis, quibus ablatis magnorum inerit spes regnorum? Namque si uos iustam non exegeritis ultionem, ipsi uobis infaustam inferent necem. Quod si miseratione non mouemini mortuorum, anxios saltem meorum contemplamini affectus uiscerum, qui fuerint, dum patrem gladio, matrem fluminis submersione, sororem exsilii relegatione damnari conspexi.« His filii piis materne querele commoti affectibus, exercitum Francorum perualidum congregantes, Burgundiam contra Sigismundum et Godmarum, filios Gundebaldi regis, pugnaturi ingrediuntur.



CAPUT Iu. De Sigismundi in edificanda ede sanctorum martyrum sancta magnificentia et uictoria.


Tunc temporis Sigismundus basilicam sanctorum Mauricii sociorumque eius magnis exstruebat impensis, in loco nuncupato Agauno. Circa eumdem quippe locum magnanimitatem sue ostendit deuotionis, dum esset uir optime mentis et sanctarum locupletator ecclesiarum. Nam et prediorum illi loco contulit copiam, et clericorum ordinem psallentium constituens, sancte religionis martyres propitios sibi adsciuit. Meminerat etenim se, coniugis persuasionibus deceptum, unicum amisisse filium.  Quem, dum illa odio persequitur nouercali, in tantum exosum fecerat patri, ut felle commotus iuberet eum puniri gladio. Nec multo post facti penitentia ductus, secum ipse reputans quid sceleris admiserit, ad sepulcra sanctorum recurrens sepe humique prostratus, eos erga se clementissimos fore efflagitans, rogabat ut, si quid minus perfectum diuineque maiestati aduersum in suis reperiretur actibus, id corum interuentu iustus Iudex in hoc seculo potius quam in futuro puniret examine. Quam petitionem ad effectum iuxta uotum peruenisse constat. Audiens quippe exercitum aduenire Francorum, instruit et ipse copiosam suorum manum, atque aduersus eos pugnaturus aciem dirigit. Congressione itaque facta, Francis acriter preliantibus, uicti Burgundiones  fuge presidio se committunt. Sigismundus uero cum tutelam sanctorum Agaunensium martyrum citato expeteret cursu, a Clodomiro, Francorum rege, qui eum persequebatur, captus atque Aurelianis perductus, carceri est mancipatus. Tunc beatus Auitus, qui in territorio eiusdem urbis abbatis fungebatur officio, rogare Clodomirum cepit ne tam excellentis nobilitatis insignisque bonitatis uirum neci traderet. Quod ille audire detrectans, eum in uilla, cui Calumpnia nomen est, perduci, ac ibidem cum filiis capite cesum in puteum proiici iussit. De quo postmodum sublatus atque ad basilicam sanctorum Agaunensium deuectus martyrum, cum digno est honore sepultus.

Quem sanctorum collegio Christum Dominum annumerasse,  ideo non ambiguum habetur quod febricitantes quique, si pro remedio anime ipsius salutare fideliter offerre fecerunt sacrificium, continuo ab infirmitatis sue liberantur incommodo. Auctor uero necis eius non diu letatus est in hoc facto. Nam, sequenti anno, idem Clodomirus, commoto exercitu, partes Burgundie deuastaturus aggreditur. Cui occurrit frater regis defuncti, ac, fraterne necis auidus uindex, pugnam cum eo non dubitauit conferre. Sed Burgundiones, more sibi solito, animositatem Francorum non perferentes, hostibus terga nudarunt. Rex uero Clodomirus, iuuenta alacrior, armis munitus, et ipso presentis certaminis prospero successu animatus, dum audacius quam debuit hostes insequitur, pernicitate equi cui insederat uectus,  agmen inimicum, sui nimium negligens, antecessit. Quem illi a suis desertum, a se uero circumuentum conspicati, telis eminus urgere ceperunt. Sola etenim species uiri et nimis note atque alacris fortitudinis gloria per turbabat hostem, ne quis propius feriturus auderet accedere. Qui, ubi hostilibus se circumdatum cuneis uidit, nullumque adesse suorum, in uirtute sola remedium ponens salutis, conuertit equum seseque collegit in arma. Aestuare tamen magnanimus cepit iuuenis, atque, incertus animi, ingentia pectore uersare consilia. Obuiamne eundum, an hostibus cedendum foret, aliquandiu deliberauit. Tandem aliquando inuenit ratione uiam, uicitque mentem pudor; interque confertissimos aduersi agminis uiros proruens,  ferro iter aperire conatus, quem primum obuiam habuit equo deiecit. Circumuentus autem, confossis lateribus uite terminum sortitus est. Impiger sane iuuenis et manu promptus, sed consilio parum prouidus; qui in secundis amorem posuerat uite. Fuit tamen materne, pro posse, ultor iniurie. Porro Franci, regis interitu comperto, non, ut nationes cetere, subsidium quesierunt fuge, sed, ira feruente, Burgundiones insecuti cedunt prosternuntque grauiter. Deuastataque omni Prouincia, natiuum repetunt solum. Regnum regis interfecti cum eius uxore, Gundeuca nomine, frater Clotarius accepit. Filios uero eius, Theodoaldum, Guntarium atque Clodoaldum, auia eorum Clotildis  materno suscepit nutriendos affectu.



CAPUT u. De Iustiniano et Belisario.

His ipsis apud Constantinopolim diebus, Iustino humanis rebus exempto, Iustinianus ei successit in regno. Is autem Iustinianus, dum esset temporibus memorati Iustini sacri scrinii prepositus, et Belisarius equitum prefectus, mutue sibi adinuicem dextras dederant amicitie. Hi iurisiurandi se obligauerant fide, »ut, si quilibet eorum altioris gradus potiretur honore, socium sibi equaret dignitate.« Quadam itaque die, cum cequis sibi lupanar ingressi conspiciunt duas mulierculas ex gente Amazonum, sorte captiuitatis abductas, inibi esse prostitutas. Eas illi rapiunt, atque ad proprias domos  deducunt. Uni earum nomen Antonia, alia uocabatur Antonina. Et Antoniam quidem Iustinianus, Antoninam uero accepit Belisarius. Erantque ambe sorores. Una ergo dierum, Iustiniano meridianis horis sub dio quiescente, cum caput in sinum sue reclinasset amate, adueniens aquila alis expansis ab ardore solis eum conabatur defendere. Intellexit mulier auspicium quod Iustiniano portendebat imperium; et experrectum tali uoce compellat uirum: »Oro, inquit, amantissime iuuenis, ut, dum regni potitus fueris sceptris, non me indignam iudices gratissime amplexibus coniugis.« Illo dicente impossibile hoc esse ut ipse ad culmen proueheretur imperiale, rogat mulier ut, quod illa pro certo sciebat, ne se inexoratum ei preberet. Quo tribuente  assensum, factaque commutatione annulorum, utrinque est discessum. Sane Belisarius eique copulata Antonina eadem inierunt connubii federa, ut, quia non dubitabat Belisarius adepturum se potioris honoris gradum, si imperio potiretur Iustinianus, sociam sui eam adscisceret stratus. Nec multum fluxerat temporis, cum imperator Iustinus expeditionem parauit aduersus regem Persidis. Sed, in ipso belli apparatu morbo preuentus, anno assumpti imperii octauo est defunctus

Consensu senatus totiusque simul exercitus Augustus efficitur Iustinianus. Qui, nichil moratus, collecto exercitu contra barbaros est profectus, et, commissa pugna fugatisque hostibus, regem se eorum cepisse gauisus est. Quem in solio regni iuxta  se sedere fecit, et ut prouincias, quas Romanis eripuerat, sibi restitueret imperauit. Cui ille: »Non, inquam, dabo.« Ad hec Iustinianus respondit: »Daras.« Pro cuius nouitate sermonis ciuitas eo loci constructa est cui Daras nomen est. Rex autem Persidis, licet non uoluntarius, omnia ei restituit que Romani fuerant iuris; sicque in regnum suum est redire permissus. Iustinianus quoque Augustus cum magno triumpho Constantinopolim est regressus. Tunc Antonia, eius quondam amata, sui nequaquam oblita, sumptis quinque aureis palatium est ingressa. E quibus duos dedit ianitoribus, ut sibi pateret introitus; tres uero tenentibus cortinam, ut suam permitteretur enarrare causam. Et stans  ante principem, hunc apud eum habuit sermonem. »Cum Scriptura dicat: Honor regis iudicium diligit . Et item: Rex, qui sedet in solio iudicii, dissipat omne malum intuitu suo , ego, clementissime imperator, hec dicta esse de te intelligens, fiduciam sumpsi te adeundi, tibique proprie necessitudinis causam exponendi. Est denique in hac ciuitate iuuenis qui, mecum permutatis annulis, fidem pepigit alterni amoris, professus quod me sibi iungeret sub nomine legitime coniugis. Ob id serenitatis tue presentiam adii, tui super hac re exposcens sententiam iudicii.« Cui imperator: »Si, inquit, fides est pacta, non debet fieri irrita.« Quo illa audito, annulum suo detrahens digito, ostendit Augusto: »uideat, ait, dominus meus,  cuius iste fuerit annulus.« Agnoscit princeps eum quem dederat annulum, iubet eam introduci in cubiculum, ornamentisque regalibus indutam de cetero uocari et esse Augustam. Quod factum uehementer abhorruit populus cunctusque senatus, adeo ut palam clamarent nefariam rem fecisse Augustum, ut publice abiectionis scortum sibi copularet in matrimonium. Hac Cesar exagitatus iniuria plerosque senatorum pertrahi iubet ad necem. Que res in tantum perterruit plebem, ut, sibi quisque metuens, conatibus eius in posterum minime obuiare auderet.



CAPUT uI. De Belisarii successu.

Posthec commilitonem suum Belisarium in Africe  promouit partes, patricium eum constituens; quique supradictam Antoninam, Auguste sororem, duxit uxorem. Hunc dum Iustinianus summo complecteretur amore, magnis locupletare studebat opibus diuitiarum. Erat assiduus imperatoris consilio, particeps quoque assumebatur in conuiuio. Sed quia semper inuidetur felicioribus, paupertatisque nullus inuenitur emulus, immoderateque detrahentium lacerantur morsibus affluentes opibus, multi Belisarii prosperis offendebantur successibus. Huic calumniam acerbo componunt felle, et acerbiori parant exitu. Denique regem adeunt improbissimi homines, et inuidiam excitant, asserentes necem regis ac usurpandi imperii potentiam a Belisario affectatam. Haud difficile princeps impulsus est ut  credibile duceret quod pro uero affirmabatur. Itaque priusquam sibi probaretur tentamentum aliquod flagitii parricidalis, uel mendacii suspicionem excluderet examen ueritatis, suggerentibus calumniatoribus, iubet eum expugnare uandalos. Hi sepissime maximas Romani exercitus uires clarissimeque nobilitatis pessundederant duces. Accepta hac iussione principis, Belisarius domum repetit merens ac tristis. Quem uxor sua graui cernens affectum merore, inquirit ab eo causam offuscantis faciem eius mestitie. Rogat sibi manifestari secretum, si forte aliquid consilii ualeat conferre subsidium. Cui ille prelii rem fore dixit, non lanificii; ideoque uiros magis quam feminas oportere consuli.  Ad hec illa: »Confido, ait, in Christo me uirilem prolaturam sententiam, si huius arcani attingere quiuero scientiam. ueridicus namque est sermo Apostoli dicentis: »Quod saluetur uir infidelis per mulierem fidelem .« Erat enim ipsa catholica, quamuis Belisarius heresi inuolueretur nefanda.

Tunc sepefatus patricius, paululum quid inter semetipsum deliberans, consideransque quia et in feminis inuenitur sapientia, nec priuatur infirmior sexus rerum profundarum intelligentia, coniugi refert ut uandalos expugnaret sibi imperatum esse. Illa, muliebri abiecta imbecillitate, hac uirum exhortatione ad fidem orsa est inuitare: »Nullus, inquit, protestante sacra Scriptura, sperauit in Domino et  derelictus est ab eo: Quapropter, mi uir, suadeo tibi, relictis hereticorum blasphemiis, trinum et unum Deum agnoscere qui regnat in celis. Fac ergo uotum Deo celi, et eris uictor melius quam fuisti.«

Per ipsum namque Belisarium imperator Iustinianus multarum sibi subiugauerat feritatem gentium. Spondente itaque illo fidem Christi, iterum dicit ei: »Nullatenus immutetur decor uultus tui, sollicitatus difficultate prelii, et pallor qui tuam obtinuit faciem discedat a te. Nunquid non sunt nobis duodecim millia puerorum, quos propriis alimus stipendiis, et decem et octo millia militum, quos cum patriciatus dignitate acquisisti?« Quo respondente: »Etiam sunt,« adiecit illa: »Assumpta igitur parte militum,  ad duodecim scilicet millia, puerorumque ad quatuor millia, terrestri itinere partes aggredere Africe. Ego uero cum reliquo exercitu, uidelicet sex millibus militum et octo millibus puerorum, nauali euectione fines petam Lybie. Hocque nobis adinuicem erit signum: ut tui in castris copiosum accendant ignem, et nos in nauibus lumen ostendamus facibus.« Quid plura? factis dicta compensantes, Africam partito petunt agmine. uandali, terrena expeditione comperta, naualis ignari agminis, ad pugnam se preparant, coniugibus ac liberis ad belli spectaculum in castris constitutis. Conserto prelio cum neuter exercitus alteri loco cederet, nuntius ad uandalos uenit, asserens uxores eorum et natos gladio trucidatos. Antonina enim, cum suis de naui  in littus egressa, castra hostium peruaserat, nullumque uiuentem reliquerat, nec pueros quidem ac puellas. At uandali pugnantes, comperta suorum nece, rupta acie, dum suis timent propria neglecta salute, ad castra reuerti festinant. Quos confuse ruentes qui castra inuaserant obuiam facti excipiunt sternuntque, ac toto palantes persequuntur campo. Rex autem Childemerus, cum duodecim tantum uandalis fuga periculo exemptus, castellum quoddam munitissimum est ingressus. In quo a Belisario obsessus, dum nullus ei pateret exitus, rogabat memoratum patricium ut liber uinculis ante conspectum duceretur imperatoris. Cui cum spopondisset Belisarius quod non resti aut funibus, non etiam ferreis constringeretur nexibus,  aut ligaretur mastigia, ubi se dedidit, catena uincitur argentea. Constantinopolimque in triumpho perducitur. Sed in palatio constitutus cum ab aulicis multis afficeretur iniuriis, postulauit principem ut, concesso sibi quem primum habuerat equo, duodecim ex his qui eum colaphis sputisque incessebant singulare cum eo inirent certamen. »Ibi, inquit, et mee probrum ignauie, et illorum spectare habes fortitudinem audacie.« Imperator, petita non abnuens, cum eo pro spectaculo duodecim iuuenibus congredi imperat. Quos ille, simulata fuga, post tergum iaciens spicula, omnes interfecit. Post hec, ex precepto principis Childemerus eunuchus factus, patricius Romanorum finium qui Persidis prouincie adiacent ordinatur. Cum Persis maxima ac prospera  bella gessit, ibique uitam finiuit. Sed ad ordinem reuertamur Historie.



CAPUT uII. De Clotario et Childeberto.

Interfecto eo quo supra diximus modo Clodomiro, natorum Clotildis primo, reliqui eius duo filii, id est Clotarius atque Childebertus, iterum cum exercitu Burgundiam petunt; fugatoque rege eius Godmaro, regnum Burgundie Francorum subiugauere ditioni. In hac pugna Theodoricus, quem Clodoueus ex concubina susceperat, fratribus auxilium prebere detrectauit, eo quod filia regis Sigismundi esset nupta illi neptis uidelicet regis Godmari



CAPUT uIII. De Amalrico Gotho.

 Amalricus autem, filius Alarici regis Gothorum, cum partem regni paterni, que a Francis non fuerat peruasa, suscepisset regendam, legatos ad Childebertum et Clotarium direxit, rogans ut, inito federe, sororem eorum mereretur coniugem accipere. Quam illi non negantes  summo cum honore miserunt. At ille, ut erat gente et animo ferus, habere eam cepit remissius, nec diligere ut reginam, sed contumeliis dehonestare quasi pretio emptam ancillam. Nam dum esset ipse nefanda, qua et pater suus, Ariane hereseos maculatus perfidia, despectui eam habens quod esset fide catholica, eunti ad orthodoxorum ecclesiam multa ingerebat probra. Stercora namque in eam uel in eius proiiciens uiam, fetoris commouebat uiolentiam,  ut deuotam a pure orationis studio auerteret mentem. Quibus prestricta contumeliis filia Clodouei ad fratres cum lacrymis scribit, epistolam mittens per quemdam sibi fidelem, et, causam suarum exponens iniuriarum, ad extremum intulit: »Miseremini, inquit, mei, fratres amantissimi, et mearum necessitudines indignamini causarum.« Urbs Aruerna Childebertum in finitimis suis, de fratris Theodorici regimine ab eo ui prerepta, tenebat, cum memorata sororis scripta ad eum peruenerunt. Inde uir, militie peritus, non exspectato fratris Clotarii solatio, compositis ordinibus castra mouit, atque improuisus armatas acies Hispaniis infudit. Nec defuit congressioni Amalricus, terrestri naualique pugna certare  paratus. Ubi utrique exercitui placuit in campo prelio decernere, Childebertus ualidior equitatu auertit hostem. Nec diutius potuerunt resistere Gothi, cum uirorum contis et fremitu equorum conturbarentur. Conuersi igitur in diuersa alii sunt, plerique ad classem refugiebant. Ex ea quoque parte occurrere Franci, ac uniuersos, preoccupato itinere, repellunt a mari. Ipse Amalricus, fugere conatus, ecclesiam catholicorum cursu petebat. Tunc unus e turma Francorum, citato equo eum insecutus, hasta cominus percussum terre deiecit exanimatum.

Cuius comperto interitu, Childebertus post tergum iter dirigens Gothorum, Toletum urbem, ipso terrore belli ciuibus consternatis, sine mora oppugnauit et cepit; multisque ablatis thesauris et sorore  assumpta, repedare festinabat ad propria. Sed antequam cupitas peruenirent ad sedes, soror regis, nescio quo depressa incommodo, uita decessit. Cuius corpus in loculo positum Parisius est delatum, ac in basilica sancti Petri iuxta patrem humatum. Sane in thesauris quos Childebertus auexit ab Hispaniis, reperta sunt ecclesiastici utensilia ministerii, ex uasis quos dicunt fuisse Salomonis, nouem pretiosissimi calices, quindecim patene, uiginti capse Euangeliorum. Que omnia cum solido fabricata forent auro, gemmisque ornata opere inclusorio, rex tamen integer ab eorum cupiditate cuncta  diuersis tribuit ecclesiis. Sed dum incursare studet aliena, perdidit que putabat sua. Nam Theodoricus frater ipsius, dolens Aruernorum  urbem ab eo sibi fuisse sublatam, eam ipse iterato inuadit, cesisque uel fugatis quos Childebertus ad tuendam reliquerat urbem, Mundericum, qui se propinquum regis iactitabat, regnumque sibi deberi, perimi iussit, et que eius erant sub fiscum redigi. Hic etenim Mundericus persuasis Aruernicis ciuibus, collecta etiam rusticorum non parua manu, castrum uicturiacum contra Theodoricum peruasit. Ubi dum rex eum obsidione cinxisset, et superare nequiret, cuidam suorum, Aregisilo nomine, imperat ut, dato sacramento securitatis, Mundericum a castello exire suadeat, quatenus a circumsedentibus perimi posset. Ille precepto obtemperat, ac circumuentum hominem castro educit, datoque in hunc modum suis signo: »Quid, ait, o populi, hunc uirum aspicitis,  ac si nunquam amplius eum uidissetis?« His illi auditis impetu in Mundericum proruunt. Quod ille cernens, Aregisilum sic alloquitur: »Quia, inquit, o Aregisile, periuriis me decepisti tuis, ex hoc tempore te uiuentem nullus cernet oculis carnis.« Et hec dicens, uti pone eum stabat, lancea inter scapulas adacta eum terre defixit, euaginatoque gladio, hortatus socios, super hostes irruit, ac, quousque spiritus uite in eo fuit, cedere non cessauit. Arcadius quoque, qui urbem Aruerniam Childeberto tradiderat, Bituricas aufugit. Ea urbs tunc Childeberto patebat. Mater uero eius atque amita comprehense, apud Cadurcum urbem exsiliate sunt.



CAPUT IX. De Clotarii in Thoringos expeditione.


Inde, fratre Clotario in societatem adscito, ipse cum filio Theodeberto Thoringam petit. Preerat Thoringis rex Hermenfredus, duobus suis trucidatis fratribus. Cui accesserat ex coniugio uana quedam mentis elatio, quod ei filia Theodorici regis Italici, ex sorore suscepta Clodouei, iure copularetur nuptiali. Hec muliebri fastu elata quod regali manaret prosapia, fratrem mariti, Bertharium nomine, ingenti oderat crudelitate. Denique suadet uiro ut fratrem sibi emulum uita priuet et regno.

Id ille, nil moratus effecit, missisque lictoribus eum perimi iussit. Pari modo alium, uocabulo Baldricum, suspicione fraterne insimulatum uindicte,  infanda damnauit morte. Hac arte Amalberga  uacuam fecit sibi aulam regni, dum simulat saluti se uelle consulere mariti. Miser ille, qui putauerit quod illa in eius fratribus parricidales odisset cogitationes, nec animaduerteret consortes regni ac periculorum sublatos esse suorum. Adeo apud improbos est affectus uilis, ut cito prauis suggestionibus extorqueatur. Profectus itaque Theodoricus in Thoringam, obuiam habuit Hermenfredum cum innumera multitudine hostium. Foderant autem Thoringi fossam, quam texerant operimento cespitum, ut aduenientium inibi debilitarentur equi Francorum. Quo cognito, Franci acriter indignati hostes ultima labefactarunt cede, actosque in fugam usque Onestrudem fluuium  persequuntur. Ibi etiam aduersariis resistere ausis transituque prohibere Francos, grauius certamen. Sed ubi se Franci ipso usu ueteri assuetaque uincendi confirmarunt consuetudine, ordine suo nixi incursantes cedere, scutis repellere, nisu omni ac uirtute inconditam multitudinem in fluuium urgere ceperunt. Nec difficile fuit plurimos in amnem mergi, cum haud procul a littore res gereretur. Tanta autem strages tunc de Thoringis facta fuisse fertur, ut, cesorum congerie oppleto fluuio, Franci super interfectos in ulteriorem transirent ripam. Hermenfredus ipse, cum paucis elapsus, in munimentum se contulit urbis. Quem postea Theodoricus, fide data, Tulbiaco [hodie Zulich] ad se uenire mandauit, eumque, dum deambulatum per  murum urbis irent et sibi alterutrum sermocinarentur, precipitem deorsum egit. Qui ruens comminuto cerebro exanimatus est. Ex eo quoque genitis minime pepercit; sed, eos strangulari precipiens, uniuersas Thoringorum ciuitates Francis subiugauit, pristinaque eos iussit incolere domicilia.



CAPUT X. De origine Francorum citatus diuus Hieronymus.

Denique Francos Thoringorum fines prius possedisse superior declarauit sermo. Sed et beatus Hieronymus, in opusculo quod de uita sancti scripsit Hilarionis, asserit hanc gentem, non tam amplam quam robustam, inter fines Saxonum quondam habitasse  et Alamannorum, memorans illius nationis illustrem iuuenem ab eodem uiro Dei demone eiecto fuisse curatum. Nec nobis oneri erit ipsius disertissimi uerba ponere uiri, cum et nostram  honestent materiam, et gentis fortitudinem innotescant pariter et decorem; simul etiam ut uirtus Dei in gentili quoque operata homine euidenter appareat. Ait ergo diuine legis interpres: »Candidatus Constantii imperatoris rutilus coma, et candore corporis indicans prouinciam  ab infantia possessus a demone, qui noctibus eum ululare, ingemiscere, fremere dentibus compellebat. Hic secreto ab imperatore  euectionem petiit, causam ei simpliciter indicans, et, acceptis ad consularem quoque Palestine litteris, cum ingenti honore ac comitatu Gazam deductus est. Qui cum a decurionibus loci illius quesisset ubi habitaret Hilarion monachus, territi Gazenses, putantes eum ab imperatore missum, ad monasterium perrexerunt, ut et honorem commendato exhiberent, et, si quid ex preteritis iniuriis in Hilarionem esset offense, nouo officio deleretur. Deambulabat autem tunc senex in arenis mollibus et secum de psalmis nescio quid submurmurabat. uidensque tantam turbam uenientem, substitit, et, resalutatis omnibus manuque eis benedicens, post horam ceteros abire precepit; illum uero cum seruis suis et apparitoribus manere. Ex oculis enim  eius ac uultu, cur uenisset, agnouerat. Statim ergo ad interrogationem suspensus homo, uix terram pedibus tangens et immane rugiens, Syro quo interrogatus fuerat, sermone respondit. uideres de ore barbaro, et qui Francam tantum ac Latinam nouerat linguam, Syra ad purum uerba resonare, ut non stridor aspirationis, non idioma aliquod Palestini deesset eloquii. Confessus est itaque quo in eum modo demon intrasset; et, ut interpretes eius intelligerent qui Grecam tantum ac Latinam nouerant linguam, Grece quoque eum interrogauit. Quo similia uerba eodem respondente, admirati sunt. Multas denique incantationum ei occasiones et necessitatem magicarum obtendenti artium: »Non curo,  ait, quomodo intraueris, sed ut exeas in nomine Domini nostri Iesu Christi impero.« Cumque curatus esset, simplicitate rustica decem auri libras offerens, hordeaceum ab eo accepit panem, audiens quod qui tali cibo alerentur aurum pro luto ducerent.« Hec dixit Hieronymus, uir in sancta Ecclesia omni laudum preconio dignus. Nos autem ad rem ceptam uertamus articulum.



CAPUT XI. De reliquis Clotarii et Theodorici gestis.

Denique dum apud Thoringam more fierent, Theodoricus fratri Clotario occultas parat insidias, expansoque in parte domus uelo, armatos post illud stare iubet qui Clotarium ad suum uenientem colloquium ex improuiso interimerent. Clotario itaque  ingredienti domum pedes apparuere detecti armatorum. Quod ubi animaduertit, suos capere arma iubet, seque precedere. Intellexit protinus Theodoricus fratrem dolum presensisse; et, ne amplius manifestum fieret factum, loco muneris discum ei dat argenteum, gratias agens propter collatum auxilium. Nescientibus ergo suis quid actum foret, Clotarius metatum repetiit suum. Post hec Theodoricus cum suis questus sine causa se suum perdidisse catinum, aduocans Theodebertum filium, »uade, ait, ad patruum tuum, et pete ab eo uas a me ei dono datum.« Abiit ille, ac sine mora quod petiit impetrauit. Clotarius inde regrediens, Radegundim filiam Bertharii regis secum abduxit, que postmodum apud Pictauam urbem multis effulsit  uirtutibus.

Cum igitur, ut prefati sumus, Theodoricum atque Childebertum, quos iunxerat natura, diuideret discordia, tandem domestico federe ciuilium sunt sequestrata bellorum certamina. Sed quorumdam nefandorum molitionibus hominum, qui assiduis gaudent mutationibus rerum, iterum pacte pacis uiolata sunt iura. Quapropter multi nobilium filii, obsides utraque ex parte qui fuerant dati, seruituti subiiciuntur. Inter ceteros uere nepos beati Gregorii Lingonice urbis episcopi, dum cuiusdam barbari seruitio premeretur, a memorati pontificis seruo, Leone uocabulo, qui preparandis epulis ministerium exhibebat, subducitur, pristineque libertati hoc ordine restituitur. Audito quippe prefatus  sacerdos eum Treuiris detineri, mittit pueros qui, oblato domino eius pretio, illum exinde abducerent. Quibus barbarus respondit: »Hic, inquiens, tam preclari generis puer non dimittetur, nisi mihi decem libre auri dentur.« Illis hec episcopo nuntiantibus, Leo se obtulit dicens: »Permitte me, et ego per Dei auxilium puerum liberabo.« Quo permittente, quesitum ille quemdam hominem rogat ut se domino pueri, quasi proprium famulum, uendat, et pretium loco beneficii in suos usus habeat. Obaudit ille dicto, et eum duodecim aureis memorato uendidit uiro. Querit deinde detentor a Leone quid operis scit agere. Cui Leo: »In preparandis, inquit, epulis nullus me preteriit disciplina artis.«  Imperat ergo dominus ut adueniente die Solis  tale paret conuiuium, quod uenturi ad eum amici habeant admiratum. Quod ille, congregata multitudine gallorum gallinaceorum, ita preparauit ut dicerent conuiue se nec in mensa regis tale quid gustasse. Gauisus dominus Leonem promptuario preficit, ac summam sui gratiam impertit.

Post anni circulum cum Attalo  in prato, eo quod ille custos equorum esset, descendit. Et uersis sibi inuicem dorsis, ne agnoscerentur, loquentes, Attalum sic compellare cepit: »Tempus est, inquam, o puer, ut de patria cogitemus. Hac igitur nocte dum equos e pastu reduxeris, caue ne somno graueris, sed, ut  a me uocatus fueris, iter si sapis nostrum parabis.« Ea forte nocte Leo, generum domini ad domum redeuntem prosecutus, uina porrexit. Cui ille ioco ait: »Die, o puer, si ualeas, qua nocte ad patriam reuerti destinas?« Ad quem Leo item iocando, ueritatem tamen effatus: »Hac, inquit nocte, si Deus permiserit.«---»Utinam, ait alter, me custodiant mei famuli, ne quid de domo mea auferas.« Necdum itaque prima noctis quiete transacta, Leo ad Attalum properans querit an haberet spatham. Quo negante ille a capite domini sui scutum simul cum framea aufert, sciscitantique domino respondit se esse, uelleque Attalum, qui tanquam ebrius quiescebat, suscitare, ut ad pastum equos deducat. Illo uero non abnuente, profectus est ad  Attalum; ascensisque equis raptisque quibusdam uestibus siue ornamentis, triduo ieiuni iter peragunt. uenientes uero super Mosam, dum a quibusdam detinerentur, relictis equis super parmas fluuium transmearunt; inuentaque arbore pruni, eius ablato fructu, inter iter agendum eo se satiant. Porro uiam ingressi Campanie, nocte quadam audiunt sonitum post terga currentium equorum. Tunc Leo ad puerum: »Prosternamur, inquit, terre, ne uideamur.« Tunc post truncum rubi se collocant, extractis tamen gladiis, ut, si necesse foret, his se defensarent. Equites uero eo loci constiterunt, spectantes donec equi urina se leuarent. Dixitque alter ad alterum: »ue mihi, quia fugiunt hi detestabiles! uerum si inuenirentur, unum ex eis patibulo, alium  gladiorum ictibus perderem.« Erat autem qui hec loquebatur dominus illorum. Qui motis equis cum socio recessit a loco. Illi uero eadem nocte Remis uenientes, a presbytero Paulello per biduum recreati, ad beatum Gregorium sunt regressi. Attalus cum gaudio susceptus, Leo cum uxore ac filiis libertate premioque terre donatus est.



CAPUT XII. De dolo in filios Clodomiri.

Interea Clotildis regina Parisius residens, filios Clodomiri, nepotes suos, solerti nutriebat diligentia. Childebertus autem zelo ductus, quod uidebat reginam maternum super eos declinasse animum, autumans deperire sibi quidquid materni affectus in illis transfundebatur, Clotarium excitat ut e medio hominum  tollendi adolescentes occasionem querat. Dolosaque adinuicem captantes consilia, ad matrem dirigunt qui memoratos iuuenes ab ea susceptos ad se perduceret, asserentes uelle se debitam ipsis regni reddere portionem. Dolum regina non preuidit, mandatoque filiorum paruit eo studiosius quo adolescentulis bene esse gratulabatur consultum. Suscepit legatus iuuenes, ut eos deduceret ad reges. Eo discedente, e uestigio uenit alter, forcipes et gladium deferens. Quibus regina uisis inquirit quid sibi ista uelint. Cui ueredarius: »Sic, inquit, mandant filii tui, uelis ne nepotes tuos tonderi, an gladio percuti? Delibera. Unum enim eorum necesse est fieri.« Quo illa audito, alta trahens a pectore suspiria, ingemuit,  et ait: »Nunc mihi bonum est mori cum filiis meis. Mortua est pietas. Nunc profecto illud est tempus quo, si omnes sua dent consilia, huic malo remedium inueniant nullum. Nouum hoc flagitii genus est, quo patrui innocentium appetunt uitam nepotum. Doleo, fateor, parricidas generasse me filios, qui non possent parcere parentibus. Sed de illis taceo quos iusta allegatio materne calamitatis exosos fecerat. uerum in istis nulle reperiuntur cause offensionis, nisi quod in regno natis regisque filiis, debita inuidetur portio paterne hereditatis. Pereunt itaque ad dolorem mihi, ad fructum illis. At querat quis ut quid eos occidere uelint. Cognoscat quia ad presens ipsis mors eorum proficiet. Miseram me, que ad hos fructus fecunditatis sum reseruata, ut infelicia  eis porrigerem ubera qui mihi chara nepotum auferrent pignora! Ego, infantuli, uestre causa sum perditionis, que inconsideratis persuasionibus patrem uestrum obieci periculis mortis. Satis infelix mater fueram, auia uolui esse sollicitior. uidens mihi etatem precedere, tentaui consulere post me nepotibus; atque utinam consuluissem! Sed nunc eos mihi quidem eripit intolerabilis erumna, quos magis magisque commendauerat natura et misericordia. Summe Deus, ne inter greges noxiorum deputes animas innocentium, nec eas seua inferorum crucient supplicia; sed mundo supernum iter carpentibus e uestigio tranquilla eterne uite succedant habitacula.« His dictis, indignatione simul et compassione uox est intercepta loquentis. uerum ubi  spiritum resumpsit: »Et quid, ait, aliud restat? Conditio mihi effertur utrum malim eos tonderi, an gladio percuti. Sed utcunque se res habeat, nullatenus clericos fieri patiar.«

Hec dixit, putans quod pietate flexi nature a tanto desisterent scelere. Quamuis enim ei nota esset Clotarii feritas, nunquam tamen credere potuit quod usque ad parricidium perseueraret. At ille longe ab eius sententia aberrans, arreptum seniorem natu puerum ad terram elisit, cultelioque latus perfodiens uita priuauit. Quod cernens iunior, ad Childebertum se contulit; et suffusus lacrymis specie miserabili, patrui inherens uestigiis, orare ueniam, ac ut animum sibi regis Clotarii conciliatum redderet obsecrare. Motus ille miseratione fratrem deprecabatur  ut nature contemplatione molliret iram, nepotique parceret, supra iram constituens ius nature. Promittebat etiam se pro huius rei uicissitudine beneficium quod ipse uellet recompensare. Cui frater: »Dum tu, inquit, huius facti minister existis, ut quid misereri uelle te simulas? Quin potius puerum a te expelle, aut pro eo morere.« ueritus Childebertus uerba fratris, nec eius ualens, imo nolens, contraire uoluntati, puerum a se repulit. Quem Clotarius eo quo fratrem eius, interemit modo. Reliquus qui supererat e fratribus, uite potius ac saluti quam regno intentus, prompta fidissimorum sibi famulorum ope usus, fuga se exemit periculo. Ei nomen Clodoaldo. Qui postea clericus factus, presbyterque  ordinatus, digne est conuersatus. Et uite finem sortitus, Nouiento uilla territorii Parisiace urbis sepultus, multis miraculorum signis celo se uiuere declarat. Clotarius autem, nutritiis puerorum pariter neci traditis, ascenso equo, ab eo recessit loco una cum suis. Tunc Clotildis regina ablata nepotum corpuscula condiens aromatibus, in sancti Petri basilica fecit humare.



CAPUT XIII. De Longobardorum origine et gestis.

Theodoricus autem Theodeberto filio suo despondit uxorem, uocabulo Wisegardam, filiam Wachonis regis Longobardorum. Hic locus nos admonet, intermissa paululum cepte rei serie, exordium nos huius pandere gentis, et preterita retro tempora retractando  repetere; maxime cum preclara quedam Francorum gesta in Historia contineantur Longobardorum. Winili igitur, qui et Longobardi, ab insula Germanie, que Scandinauia dicitur, egressi, Ibor ac Aione ducibus, regionem que Scoringua dicitur, quasi habitaturi sunt ingressi. De qua propter uictus penuriam exire compulsi, transierunt in Mauringua. Unde progressi habitauerunt in Gollanda. Mortuisque ducibus, regem sibi Agelmundum filium Aionis ducis statuerunt, qui per triginta et trium curricula annorum illis prefuit. Cui successit Lamissio. Lamissioni quoque Lethu. Post Lethu regnauit Hildehoc. Quo defuncto, quintus Gudehoc regnum suscepit. Deinde post pugnam, quam inter Odoacrem et Feletheum fuisse superiori commemorauimus  libello, profecti Longobardi de Gollanda peruenerunt in Rugiland, que Latine Rugorum patria dicitur. Nam land lingua Germanorum, patria dicitur uerbo Latinorum. Exempto autem humanis rebus Gudehoc, successit ei filius Claffo. Decedente quoque Claffone, Tato regnum tenuit. Quo tempore Longobardi, relicta Rugorum patria, uenerunt in campis patentibus, qui sermone barbarico felth appellantur, manseruntque ibi. Quo dum demorantur, Radulfus, rex Herulorum, fedus quod cum Tatone pepigerat irrumpens, eo quod compererat fratrem suum germanum a filia Tatonis nefandissime interemptum, bellum ei intulit. Sed ipse cum suis a Longobardis superatus, uita pariter et regno est priuatus. Tanta autem consternatio ac  mentium alienatio eius inuasit exercitum, ut uirides segetes, lini campos, flumina crederent. Dumque brachia quasi nataturi extenderent, a superuenientibus sine difficultate cedebantur hostibus. Irruit autem super Tationem Wacho filius fratris sui: interfectoque eo, ipse iam octauus super Longobardos regnum tenuit. Huius filiam, ut predictum est, Theodoricus filio suo Theodeberto despondit. Quam ille post mortem patris relinquens, Deutheriam Romani generis feminam hac de causa duxit uxorem: Dum Gothi, post mortem Clodouei, multa de his que ipse eis abstulerat peruasissent, Theodoricus Theodebertum filium suum ad ea recuperanda direxit. Qui ad urbem Bituris [al., Biterris] accedens,  legatos ad castrum Caprariam, ut sibi ciues aperiant, dirigit. Deutheria uero mulier nobilis et sapiens, cuius uir ad predictam urbem propter hostilem transierat incursum, Theodeberto mandauit quod ueniens cum pace susciperetur. Quo aduentante, illa ei obuiam est progressa. Cuius specie rex captus, suo eam coniunxit stratu.



CAPUT XIu. De Theodorico et Theodeberto.

In diebus illis Theodoricus, Sigiualdum parentem suum occidens gladio, clam mandauit Theodeberto ut filium eius, qui una cum eo ierat, interimeret. Sed ille, eo quod illum de sacro fonte leuasset, ostensis paternis litteris fugam suasit, donec post mortem patris ipso regnante ad eum reuerteretur.  Qui fugiens apud Latium latuit. Post hec nuntiatur Theodeberto patrem grauiter egrotare. Qui postpositis ceteris rebus eo tendit, Deutheria Aruerno relicta. Theodoricus enim, cum iam uiginti quatuor annis regnum tenuisset, uita decedens, Theodeberto filio sedem sui reliquit regni. Qui, mansuetus cunctis atque modestus, iustitie quoque fuit cultor egregius. Consurgentes uero Childebertus atque Clotarius eum regno pellere conati sunt. Quos demulcens ille regnum sagaciter recepit; missoque nuntio, Deutheriam ab Aruerno euocans, sibi eam in matrimonium copulauit. Cernens Childebertus quod eum ui sibi subdere nequiret, amicitia sibi necti commodius duxit, accersitumque triplicibus ex omni supellectili sua ornamentis donauit. Giualdus  autem, Sigiualdi filius, audiens Theodebertum loco patris regnare, ad eum rediit. Quem rex deosculans cunctas ei paternas restituit hereditates, data ei tertia ex omnibus que a patruo acceperat muneribus parte. uerum Deutheria cernens filiam suam, quam ex priori susceperat uiro, ualde adultam, uerita ne a rege concupisceretur, uehiculo impositam indomitisque bobus tractam apud uirdunum de ponte in Mosam precipitari iussit. Erat porro Theodebertus rex egregie moratus. Agnoscens uero quod Deutheria suam, ut predictum est, interemisset filiam, repudiata ipsa, uisegardam iterum sibi sociauit.



CAPUT Xu. De Belisarii reliquis successibus.

Porro Belisarius post inclytum quem de uandalis  ut supra diximus, apud Constantinopolim egit triumphum, intimus amicorum Iustiniani principis habebatur. Et, astipulante prioris societatis prerogatiua, cum inter primos secretorum arbitros ipse primus accersiretur, multorum contra se inuidorum excitauit corda. Qui dolentes uberiore illum pollere potentia, sibique deputantes officere in quo ille proficeret, quasi salutis Cesaris solliciti, crebro ei denuntiabant »ab insidiis Belisarii fore cauendum. Quem nisi ipsi simulatione fidelioris consilii reuocauissent, iamdudum Belisarii gladio interfectum Iustinianum, regnumque indigno heredi uacuefactum.« His atque huiusmodi regiorum satellitum, seu etiam primorum palatii, sermonibus Augustus per inuidiam  paulatim accendebatur. Et suspectam habens Belisarii potentiam, patriciatus ei interdixit curam. Qui, publicis expeditus actionibus, securam deliberans in reliquum agere uitam, priuatas incolebat edes. Sed, quia difficile est in prosperis inuidia carere, iterum zelus, iterum orta insimulatio, quia ultra quam priuatis mos est sese agebat. Duodecim namque millibus puerorum uallatus, quocunque eundum foret, progrediebatur. Fuere nonnulli, qui uitam quoque ipsam ereptum ei ire uellent. uerum cum imperatoris mentem ad suam nequirent inflectere sententiam, ipsum dignitate regia priuare moliti sunt. Opportunamque nacti occasionem, procedentem ad circi spectaculum principem, priuata detentum custodia, corona spoliant simulque ueste purpurea.  Deductumque ad medium theatri quemdam Florianum in solio sedere faciunt regio. Iustinianus autem, tali dehonestamento affectus, ad Belisarium misit qui dicerent: »Hec mandat Iustinianus Cesar quondam et Augustus. Immemor, inquit, iniuriarum, mi Belisari, factus modernatum , ad memoriam, queso, reduc pristina beneficia, et, si quid preuales, adiuua me.« Ad hec Belisarius ita respondit: »Si, ait, auita mihi suppeditaret potentia, ferrem poscenti suffragia. Nunc autem incassum fundit preces, cum mei presentia consulares uiduauerit fasces. uerumtamen Christi Domini mei parens precepto, non referens mala pro malo, auxilium illi laturus accingar ut potero.« Et simul, his dictis, ad conspectum properat noui principis, cunctis ut se sequerentur  suis precipiens pueris. Et pro foribus theatri stans conspexit eminus turbam se odientium cathedre imperatoris Floriani circumsistere.

Conuersus igitur ad eos qui secum erant; »En, inquit, fidissimi milites, adest omnibus uotis exspectata dies, ad capessendam ultionem ex inimicis. uallatus est tyrannus caterua malignantium, qui se ei sociauerunt, freti improbitate morum. Nec dubitandum pari eos debere perire interitu, quos equales reddidit malitie causa. Armate itaque dexteras uindices, et quod me uideritis facere, uos quoque facite.« Posthec introgressus, dum ueluti adoraturus genu flecteret, euaginato ense falsi principis caput amputauit. Quod cernentes qui cum eo uenerant districtis gladiis circumstantes fortiter ferire  ceperunt. Turbati hi qui prius de permutatione dominationis sibi applaudebant, fuge potius quam defensionis auxilium quesiuerunt. Caput Floriani, cum corona regni, Belisarius sustulit, ueniensque ad Iustinianum taliter ei locutus est. »Aemuli, inquit, mee tueque salutis seminarium discordie inter nos ideo quam maxime seuisse uisi sunt, ut et me exsortem honoris redderent, et te, mei presentia destitutum, contumeliis, uti nunc palam cernitur, afficerent. Attamen ego, his que aduersariis suggerentibus contra me egisse cognosceris posthabitis, gratiam imperii lucisque rependo, quam illi ereptum ire uoluerant, recolensque priora erga me beneficia tua, hoc te nunc dignor munere.« His dictis, diadema  regni eius imposuit capiti. Iustinianus hoc modo imperio restitutus, sepefatum Belisarium iterato patricium ordinans, aduersum Gothos, qui Italiam inhabitantes Romanos grauiter armis premebant, dirigit.



CAPUT XuI. De diuo Benedicto.

His diebus beatissimus Benedictus Pater et prius in loco qui Sublacus dicitur  et postea in castro Cassino, quod Haruin appellatur, et magne uite meritis et apostolicis effulsit uirtutibus. Quo etiam tempore sanctissimus Agapitus, Romane sedis pontifex, ad regiam urbem profectus, Iustinianum principem, in Eutychis sectam delapsum, ad ueram  et catholicam reduxit fidem; damnatoque Anthimo patriarcha Constantinopolitano, non multo post idem papa apud eamdem urbem diem obiit. Cui successit in pontificatu Syluerius. Hic leuatus est a tyranno Theodoro, qui apud Gothos regnum arripuerat, sine deliberatione decreti imperialis. Qui corruptus pecunia talem timorem induxit clero, ut qui non consentiret gladio puniretur. Post menses duos nutu diuino exstinguitur Theodorus, et eleuatur Withigis rex. Tunc ueniens Belisarius patricius in partes Sicilie, audiuit quod Gothi fecissent sibi regem, et inde per Campaniam properauit Neapolim, quam obsidere cepit, quia ciues Neapolitani noluerunt aperire ei. Qui pugnando ciuitatem introiuit, et Gothos, quoscunque obuios habuit, neci tradidit, factoque maximo bello  contra Withigem, ingressus est urbem Romam, et ciuitatem muniuit. Tunc recolligens Withigis multitudinem Gothorum uno anno ita obsedit urbem Romam, ut nulli esset facultas egrediendi uel ingrediendi. uerum intra ciuitatem fame opprimente populum adeo ut aqua uenundaretur pretio, pugne tamen maxime fiebant a Belisario defendente Romanos uel ciuitatem aduersus Gothos; quos etiam Rauennam fuga petere postmodum compulit.



CAPUT XuII. De uigilii diaconi conatibus.

Tunc uigilius diaconus, qui apud Constantinopolim erat apocrisiarius, animaduertit displicere Augusto et Auguste damnationem Anthimi patriarche  Constantinopolitani, et, uolens sibi apud dominos rerum parare gratiam, persuasit Auguste ut mitteret ad Siluerium pontificem litteras hoc modo scriptas. »Aut ad nos, inquit, ne pigriteris uenire, aut certe scriptis tuis reuoca Anthimum in locum suum.« Quibus beatus Siluerius perlectis ingemuit, et in hec uerba imperatrici rescripsit: »Licet hec causa finem temporali mee inferat uite, ego tamen, Augusta domina, rem hanc nunquam faciam, ut reuocem hominem in damnata permanentem perfidia.« Hac de re indignata Augusta mittit uigilium ad Belisarium, precipiens ut inuenta occasione Syluerium in exsilium ageret, uigiliumque pontificem constitueret, qui se reuocaturum Anthimum repromiserat.  Huius precepti tenorem suscipiens Belisarius: »Ego, inquit, uoluntati principum contraire non audens, licet inuitus, iussionem adimpleo. Sed huius machinator sceleris iram non effugiet iudicis cuncta cernentis.« Subornatis itaque testibus qui dicerent domnum papam Gothis ciuitatem simulque patricium tradere uoluisse, iussus est presentare se ad audientiam in palatium principis. Et ingredientem cum solo uigilio Antonina patricia sic alloquitur: »Dic, domne Silueri, quid fecimus, ut nos tradere in manus Gothorum uelles?« Adhuc ea loquente, ingressus Ioannes, subdiaconus regionarius prime sedis, tulit pallium de collo eius induitque ueste monastica. Qui apud Pontiam insulam in exsilium relegatus, inibi confessor uita decessit. uigilius  uero in pontificali sede resedit. Iterato Belisarius cum Withige rege Gothorum dimicans, exercitum eius maxima cede labefactauit, ipsumque captum Constantinopolim triumphans perduxit.



CAPUT XuIII. De Childeberto rege et beato Germano episcopo.

uerum Childebertus rex Francorum, ascito in auxilium Theodeberto, Theoderici filio, nepote suo, aduersus Clotarium fratrem suum pugnaturus ire disposuit. Nuntius ad Chlotildem matrem supradictorum properat regum  asserens utrosque germanos fratres in mutuam perniciem exercitus adunare multitudinem. Quo comperto, mater filiorum condolens nequitie,  materni affectus prestricta necessitudine, ad sepulcrum sancti Martini properat, et, lacrymarum effundens flumina, orationem fudit ad Dominum in hec uerba: »O bone, inquit, Iesu, qui discordes elementorum cursus federe sancto consocias, tu fratres, malo discordie temerantes iura nature, in unitatem pacis redire concede. Nec mihi obsit quod tales genui uel etiam educaui qui ignorent fratres et affectus nesciant propinquorum. Interemerint patruos, iugulauerint nepotes, non tamen eo usque fore processuros existimaui, ut quod nati sunt obliuiscerentur. Tu modo, omnipotens Pater, qui nature auctor atque arbiter es, honestum inter germanos compone pactum; tu perturbatores pacis potentie tue uirtute deterre.« Has illam preces pro  natorum salute fundentem audiuit Omnipotens, celique a parte serena intonuit. Nam Clotarius periculosum ratus aduersum duorum potentum regum copias prelio decernere, confugium in Aureliano pago, in loco qui Combros dicitur, fecit, donec aut animus erga se fratrum tranquillior, aut sibi ad resistendum uirtus numerosiore suorum manu, qui iam iamque affuturi credebantur, esset paratior. Maior autem spes eius in Christi Domini uirtute consistebat; cum ecce subito, in loco quo aduersarii castra fixerant, matutino sub tempore audita sunt tonitrua mugire, imbres ruere. Fulgura uero per procellas deiecta tentoria rupere, equosque eorum in diuersa egerunt. Porro militaris manus, solis  contra uiolentiam imbrium contecta clypeis, misericordiam Domini efflagitatura humi prosternitur, utque moderatiori quam merebantur uindicte pena ferirentur exorant. Quodque admirabilius est, in castris Clotarii nec spiritus flauit uenti, nec pluuie cecidit gutta, nec ulla prorsus coruscationis apparuerunt signa. Tum demum, qui uenerant exterminatum, legatos miserunt ad Clotarium, qui pacem peterent fedusque perpetuum inirent. Quod ille uolens concessit, et ex utriusque exercitus consensu utrinque discessum. Ita precibus Deo deuotissime mulieris, matris uidelicet sue, ab imminenti piaculo simul et interitu fratres erepti, immane facinus, quod mente conceperant, explere permissi non sunt. Fuere plerique leti, quibus placebat concordia germanitatis.



CAPUT XIX. De reliquis Childeberti gestis.


Childebertus autem rex, qui anterioribus ut superius declaratum est, annis Hispaniam ingressus Toletum urbem ceperat, Clotarium fratrem suum, cum quo fedus firmauerat, sollicitauit in adiumentum sui; quo, eius fretus societate, eamdem prouinciam sibi subacturus aggrederetur. Quo cum ualido exercitus aduentante supplemento, uiribus coniunctis, Cesaraugustam usque accesserunt. A cuius urbis ingressu prohibiti, obsidionem adoriuntur. Et resistentibus oppidanis, cum summa ui utrinque decerneretur, tandem Hispani, ipsa obsidionis dispositione et Francorum feroci perterriti animositate, animos  a prelio reuocauerunt, ac, tota mentis intentione ad Christi misericordiam implorandam conuersi, assumptis crucibus cum litania murum obambulantes circuire ceperunt. Quod reges cernentes, aliquod maleficium eos exercere suspicati sunt, captumque quemdam ex rusticis sollicitius interrogant cuius religionis habitatores ciuitatis essent, aut quid urbem circumeundo precantationis agerent? Quibus ille: »Ciues, ait, Christiani sunt; nunc ut sui misereatur Dominus exorant.« Cui reges: »uade, inquiunt, dic episcopo urbis ut ad nos nichil hesitans ueniat.« Quem aduenientem Childebertus taliter alloquitur: »Christiane, inquit, religionis ac unius ueri Dei uos agnoscentes esse cultores, parcere uobis decreuimus, si assensum nostre petitioni tu, qui  antistitis in hoc loco fungeris officio, prebens, nobis sancti uincentii reliquias contuleris, qui in hac urbe, ut multorum sinceritas et signata ueritatis uerba testantur, eximius leuita enituit.« Pontifex nil moratus, eiusdem inclyti leuite ac martyris stolam regibus offert. Quam illi condigno honore suscipientes, obsidionem iuxta promissum soluunt. Et deuastata omni prouincia, cum spoliis et ingenti preda natiuum repetunt solum.



CAPUT XX. De Gothorum regum a suis nece, et Childeberti Francorum regis gestis.

Post Amalricum autem, Theodus Hispanias tenuit. Quo interfecto, Theudegilus successit. Hic dum inter  cenandum alacritate ultra solitum utitur, exstinctis cereis a suis occiditur et Agila regnum arripuit. Gothi uero iam olim uitium hoc in consuetudinem uerterunt ut, dum eis rex proprius displicuerit, a suis interimatur. uerum Childebertus acceptam beati uincentii stolam Parisius defert, edificatamque solo tenus basilicam nomini eiusdem sancti leuite ac martyris dedicari fecit. In qua non minimam uasorum partem, que eum a Toleto asportasse supra memorauimus, cum capsis euangeliorum, cruces quoque mirifici operis aliaque deuotus excellentissima contulit munera.



CAPUT XXI. De Theodeberti in Italiam expeditione.

Childeberto itaque cum fratre Clotario Hispanie  partes aggrediente, Theodebertus, Theodorici regis filius, memoratorum nepos regum, in Italiam cum maximo suorum equitatu contendit eamque ab Alpibus usque ad maritimorum confinia locorum peruagatus tributariam effecit et ad propria reditum maturans Bucellenum ducem ad peruadendum Siciliam et reliqua Italie finitima reliquit. Qui, Tyrrheno mari transfretato, Siciliam maxima ex parte subegit, castraque uel urbes Italie peruadens, ex subiugatarum preda nationum xenia Theodeberto mittebat regi.



CAPUT XXII. De sancto Benedicto.

Huius principis temporibus, a Cinnomannica urbe legati ad castrum Cassinum profecti, beatissimum  Patrem Benedictum, post eremiticam, ut premisimus, uitam in illo sancto degentem cenobio, omnigena poposcerunt prece, ut fratres in monastica probatos conuersatione ad occidentales dirigeret partes, a quibus leni iugo regule illis ab ipso tradite Gallicana subderetur ceruicositas. Qui gratanti animo dilectum suum discipulum Maurum ad has nostras direxit regiones eique sanctissimum sui obitus diem imminere predixit, euidentissime designans eo sua sacratissima transferenda fore membra quo caritatis uinculo sibi unitum mittebat alumnum. Inclytus ergo Domini leuita Maurus, iter ad Gallias agens, dum in pagum deuenisset Antissiodorensem, die qua Dominice cene ex more in terris celebrabatur sacra solemnitas, ad monasterium sancti Romani, nutritii  quondam Patris Benedicti, diuertit. Cuius gratuita collocutione laborem longinqui itineris alleuans ei in proximo esse denuntiauit diem, quo beatus Pater celestem gaudens scanderet ad patriam. Et ecce nocte illa que sanctum precedebat diem Sabbati, quo uigilia resurrectionis colitur Christi, scilicet XII Kalend. Aprilis, subito raptus in spiritu uidit uiam palliis stratam ac innumeris coruscam lampadibus ab eius cella ad celum usque pertendere, quodque eo tramite dilectus Domino celum Benedictus scanderet, angelum sibi dicentem audiuit. Et ad se reuersus, lacrymas uotiue indices uisionis effundens que sibi reuelata fuerant sancto Romano aperuit ac participem celestis eum faciens gaudii, sanctum  cum eo exsultans celebrauit Pascha. Gloriosus etenim in sanctis Deus assidue sibi placitos mirificans famulos, huic egregio Patri excellentius ceteris iure prebuit iter ad se perueniendi, qui, in conualle positus lacrymarum, ascensiones uirtutum in corde disposuerat suo, scalam Iacob, per quam ascendentes angeli monstrati sunt, suis proponens sectandam sequacibus. In cuius autem, ut pace omnium loquar sanctorum, non dicam martyris, uerum et apostoli transitu, tam innumeris tamque diuini fulgoris splendens apparuit uia luminaribus uestibusque ornata nuptialibus. Neque enim in eo calle textile credendum est apparuisse pallium, quo eterne incorruptionis migrabatur ad regnum.

Nil porro mirandum hunc diuine latorem legis  hanc in assumptione spiritus promeruisse gloriam, qui corruptibilis adhuc circumamictus tegmine carnis, tantis effulsit miraculorum signis, ut nisi uir toto uenerabilis orbe, papa uidelicet Gregorius, eius esset uite relator simulque assertor eximius, profecto ab infidelibus quibusdam mirandis derogaretur actibus. uerum ut preteream quod adhuc puerulus eremum petiit intrepidus, quod, ut quidam propter ipsum ait sapiens, nec Martinus toto nominatus in orbe fecisse dignoscitur, illud certe non omittendum quod, post multiplicia carismatum dona ab omnipotente sibi concessa, tribus admirandis, nec seculo antea cognitis, resplenduit miraculis. In eo namque quod solo intuitu ligati soluit uincula rustici, quodque sub momento, quasi sub solis radio, uniuersus ante  conspectum eius collectus est mundus; siue quod strata palliis ac innumeris corusca lampadibus uia, ad polorum subuectus est alta, neminem illi puto conferendum sanctorum. Magna porro nobis, si dissimulare nolumus, est indicta probitatis necessitas, quibus donatum est tantum ac talem in presentiarum habere patronum, ut ab illius nunquam pro posse magisterio discedentes, que audiuimus ab illo et mentis oculis uidimus in illo sectemur. Aderit pro certo nobis utque quondam corporales rustici nexus, sic nostrorum soluet ligamina peccaminum, et quorum in contemplatione totius orbis creditur elegisse domicilia, eorum, si deuote illi adhereant, animas sua sequentes uestigia, cum magno diuini  luminis splendore, in eterna deducet habitacula. Huius sane Patris uitam, ut predictum est, beatus scripsit papa Gregorius; cuius flores eloquii in sancta uniuersali Ecclesia uelut aurum refulgent. Sed et Odo uenerabilis abbas huius Floriacensis monasterii, in quo sepe nominandus corpore requiescit Pater Benedictus, ipsius memoriam in quodam sermone mirificis extollit laudibus. Nos uero pro amore tanti patroni nostri his prelibatis, ad Historiam recurramus.



CAPUT XXIII. De Belisarii reliquis gestis et nece.

Belisarius igitur, qui iam secundo ad Africam transiens uintharith uandalorum regem rebellionis insimulatum sub dolo pacis interemerat, residuosque  uandalorum reipublice iugo substrauerat, audito quod Franci Italiam infestarent, Romam redire maturato contendit. Et ciuitati appropinquans, cum magno omnium utriusque sexus letitia susceptus, obtulit beato Petro per manus pape uigilii auream crucem centum librarum, pretiosissimis gemmis exornatam, in qua suas descripserat uictorias. Indeque ad bellum retractus Francorum, dum paucitatem gentis contemnit uirtutemque ignorat, paucis et ipse assumptis pugnam non dubitauit committere. Sed Romanis pro salute et libertate, Francis pro adipiscenda gloria certamen erat. Et quia eo se gloriosiorem sperabant reportare triumphum, si totius orbis uictores Romanos uicissent, mori potius quam loco cedere elegerant. Inito itaque prelio, dum neutra  acies alteri cederet, tandem Romani salutem, pro qua aliquandiu substiterant, deperire sibi intelligentes, dum fortissimos quosque suorum bello oppetere cernerent, paulatim se certamini subtrahere ceperunt. Ita uir strenuissimus Belisarius, a suis desertus, ab hostibus circumuentus, nequidquam fortiter faciens exstinctus est. Et qui multarum sub triumpho gentium captiuos adduxerat reges, a duce non dicam imperatoris aut regis, uerum tetrarche Francorum uictus, uita cum nominis sui priuatus est gloria.



CAPUT XXIu. De beato Gregorio Lingonensi et castro Diuionensi.

Erat tunc temporis beatus Gregorius Lingonice urbis presul summus. Sed quia huius pontificis  meminimus, dignum est ut situm Diuionensis castri, ubi maxime morabatur, pandamus. Est denique illud castrum in campi planitie muris firmissimis circumdatum, turribus triginta tribus honestatum, terras habens fertiles, per quas a meridie Oscarus haud procul a muro fluit, piscibus diues. Ab aquilone alter fluuius per portam ingreditur, ac sub ponte decurrens perque aliam portam egrediens, molendinos summa uertit uelocitate. Murus ad uiginti pedes quadris edificatus lapidibus, desuper minores superpositos habens lapides, in altitudinem pedibus XXX, in latitudinem Xu, porrigitur. Porte ibi quatuor, a quatuor plagis celi. Quod cum tante sit magnitudinis, cur urbis uocabulo caruerit mirum habetur. Hoc quidem ab Aureliano imperatore constructum  antiquitas asseruit.



CAPUT XXu. De Chrotildis obitu et Clotarii progenie.

Interea bone memorie regina Chrotildis, uxor Clodouei, quondam magni regis, piis, quoad uixit, intenta operibus, apud urbem posita Turonicam migrauit ad Dominum plena dierum. Cuius corpus, a filiis ipsis Childeberto ac Clotario regibus cum magno psallentium choro exinde sublatum Parisiusque delatum, in sacraria basilice sancti Petri iuxta latus uiri sui est sepultum. In eadem etiam orationis domo beata Genouefa humata quiescit. Theodebertus quoque, rex Austrasiorum, febre ualida uexatus, diem clausit anno regni sui XIII.  Hic, exorante Desiderato uiridunensi episcopo, ciuibus eiusdem urbis octo millia solidorum, qui annuatim exinde eius inferebantur thesauris, largissima benignitate ad restaurationem concessit ciuitatis. Fuit idem rex egregie moratus eloquioque affabilis. Qui beatissimum Maurum in quadam parte regni sui, in Andegauensi uidelicet pago, monasterium construentem, quod Glannafolium antiquitus dictum est, mirifice coluit, prediaque ingentia cum aliis regie munificentie donis per semetipsum ad eumdem accedendo locum benignissime contribuit. Successit ei Theobaldus filius eius, uir quidem Deo deditus et seruos eius unice diligens, sed in suos crudelis. Cuius tempore stella ex aduerso ueniens in lunam ingressa est. Tunc quoque uue in arbore,  que Sambucus dicitur, nate sunt, et flores ipsarum arborum, que nigra proferre solent grana, botros protulerunt. Grauis eo tempore ac solito asperior hiems facta est, ita ut torrentes congelati peruium super se populls iter preberent. Aues quoque rigore astricte uel fame, absque ullo hominum dolo, immerse niuibus capiebantur. Hic accepit uxorem filiam Waconis, regis Longobardorum, Walderadam nomine, sue sororem nouerce. Qui cum per octo annorum curricula strenue susceptum gubernasset regnum, uita decedens, principatum gentis quam regebat, cum thesauris, Clotario dereliquit habendum. Huic uero Clotario fuerunt uirilis sexus filii, ex diuersis coniugibus orti, numero septem et una femina. De Ingunde quidem, Guntharius, Childericus,  Cherebertus, Guntrannus, Sigebertus et Clotsinda filia. De Charagunde uero, sorore Ingundis, habuit Chilpericum. Amore denique Ingundis ductus, Charagundem eius germanam sibi in matrimonium copulauerat. De Gunsinde autem genuit Chrannum.



CAPUT XXuI. De odio Francorum in Parthenium.

Tunc temporis Franci Parthenium in palatio regis Theodoberti quondam potentem, qui eos tributi onere ualde presserat, immensis persequebantur odiis. Qui cum se cerneret non posse euadere, duos rogat episcopos ut se Treuiris deducant seuientisque populi seditionem sua predicatione sedent. Quo dum una cum eo eunt, una noctium cepit predictus uir  dormiens uoces emittere, dicens: »Heu! heu! succurrite, qui adestis.« Expergefacti circumiacentes rogant, quid esset? Respondit ille uidisse se Ausanium quondam amicum suum, ac Papianillam uxorem propriam, quos olim zelo ductus occiderat, uocantes se ac ui compellentes et dicentes: »ueni, ut ante Deum de iniusta nece nostra nobiscum contendas.« Tandem uenitur Treuiris et episcopi turbatum populum sua uolebant linire oratione. Cum nequirent, Parthenium in ecclesiam ductum uni arce immiserunt, sternentes desuper uela ecclesie. Cumque populus scrutata basilica recederet, frendens quod non inueniretur, unus e turba exclamat: »En, inquiens, arca, ubi non est quesitus noster  aduersarius.« Statimque e reserata arca extrahitur ac lapidibus ad columnam ligatus perimitur. Fuit uero in sumendis cibis auidus. Sed que sumebat hausto ale statim egerebat, ut alia citius sumere posset. Strepitum quoque uentris in publico sine ulla emittebat uerecundia.



CAPUT XXuII. De Clotarii edicto et expeditione in Saxones.

Proposuit autem Clotarius edictum, ut cuncte Ecclesie Galliarum fisco tertiam partem soluerent fructuum. Quod, resistente Iniurioso pontifice, in ipso exordio tentamentorum est cassatum. Post hec idem rex in Saxones rectum iter direxit, qui assiduis excursionibus Francorum deuastabant fines. Quibus super Wiseram fluuium bello subactis,  Thoringos quoque, eo quod Saxonibus auxilium tulissent, depopulatus est. Denuo Saxonibus rebellare parantibus, Clotarius aduersus eos exercitum mouet. uerum Saxones superioris belli plaga humiliati, per legatos commissorum postulantes indulgentiam, de cetero emendationem pollicentur suarumque rerum omnium partem mediam, exceptis coniugibus ac liberis, loco offerunt pignoris. Quod Franci despectui habentes, prelium adoriundum putarunt. Coacti Saxones manum conserere, tanta in Francos strage bacchati sunt ut uix pauci Clotario regi superessent ad fuge potius societatem quam ad preliandi subsidium.



CAPUT XXuIII. De Chranno et eius gestis.

 Erat preterea Clotario filius, nomine Chrannus, corpore quidem elegans, sed mente leuis, dolis nulli uersutorum secundus. Huic animus inquietus, prompta audacia, cui pater uices suas per Aquitaniam commiserat. Ast illius effera uis animi eum ut regem agere non sinebat. Tyrannica denique adactus crudelitate res aliorum rapinis diripiebat. Quapropter pater eum, legatione directa, ad se euocare curauit ut insolentiam qua tumebat modesta increpatione redargueret. Ille mandatis patris posthabitis, Parisius ad Childebertum summo studio contendit, ea propositi intentione ut ad genitorem nunquam rediret. Abducere uero amicos regios parentesque festinabat et precipue Childebertum patris  germanum. Quem etiam in tantum ab eo alienum effecerat ut fratris uitam appeteret; Chranno tactis sanctorum pignoribus sponte promittente quod patris perpetuus existeret hostis. Perpetratumque foret facinus magnum ac memorabile, fratre in mortem fratris conspirante, si Deus non impedisset et Childebertus matura morte non oppetiisset. Composito namque cum Childeberto federe, Aquitaniam iterum repetit, omnia per que primum ierat subacturus. Post quem pater. Saxonica occupatus expeditione, ire non ualens, Charibertum ac Guntrannum filios cum exercitu eo dirigit. Quem illi, per Aruernicum secuti territorium, in Lemouico iam eo assecuto castra super montem Nigrum constituerunt miseruntque ad eum ut que peruaserat  redderet. Quod dum ille se facere sponderet nec tamen faceret, ipsi contra eum pugnaturi aciem direxerunt. Quibus cum ille haud segnius obuiam iret, orta tempestate ab hoc sunt repressi facinore. Post hec Chrannus per subintroductas personas fratribus insinuari facit patrem bello oppetiisse Saxonico. Illi, pro uero dictum arbitrati, Burgundiam citato repetunt calle. His abeuntibus, Chrannus post eos iter dirigens, capta Cabilonensi urbe ad castrum properat Diuionense, ubi quidam clericorum, curiosi quid Chranno accideret, super altare tres posuerunt codices, id est, Prophetarum, Epistolarum Apostoli ac Euangelorium. Oratione ergo ad Dominum facta, aperto Prophetarum libro hunc primum reperere uersiculum: Auferam maceriam  eius, et erit in desolationem pro eo quod debuit facere uuam, fecit uero labruscas . Reserato etiam Apostoli codice hoc inuenerunt: Cum dixerint: Pax et securitas, tunc repentinus eis ueniet interitus . Dominus autem in Euangelio ait: Qui non audit uerba mea assimilabitur uiro stulto qui edificauit domum suam super arenam, etc. . Et hec quidem de Chranno ostensa sunt.



CAPUT XXIX. De Childeberti post regni fraterni affectationem morte.

Childebertus uero estimans fratrem a Saxonibus interfectum, Remis accedens cuncta incendiis ac rapinis uastauit. Tunc due locustarum acies per Aruernum ac Lemouicinum in campum transiere  Romaniacum: ubi, commisso inter se prelio, magnum reliquere aceruum locustarum infectarum. Cepta Chranni celeri destituuntur obitu Childeberti. Nam idem rex post diutinam regni functionem febre uexatus moritur, ac Parisius in ecclesia sancti uincentii, quam ipse fabricarat, sepelitur. Eius regnum uel thesauri ad Clotarium lege redierunt.



CAPUT XXX. De Chranni conatibus et Clotarii clementia et pietate.

Destitutum se Chrannus tanto parricidalis flagitii consorte animaduertens, ad Conabum Brittonum principem confugit, recidiuaque reparare bella tentabat. Cui nobilitas coniugis odiorum suppeditabat materiam quod preemineret prosapie claritudine.  Ei nomen Calte, Willecario genita, Aquitanie duce. Qui, uidelicet Willecarius, minis Clotarii territus, quibus Chranno fauisse arguebatur, tutelam basilice sancti Martini expetiit; quam pridem et Austrabius, alter dux, expetierat. Persecutoribus querentibus eum exinde auallere nec ualentibus, admotis ignibus pariter cum ipsa orationis domo flammis est crematus. Quam Clotarius solerti industria uenustiori donauit gratia stannoque eius operuit tecta. Non dissimulandas autem filii arbitratus iniurias, inde quanta potuit suorum manu Britanniam est ingressus. Occurrit ei Chrannus cum Conabo Brittonum rege, barbarorum agmen ductante. Ubi ad certamen uentum, tentato utrinque agmine, ubi neque Chrannus pecunia conductos desciscere a fide uidit  Britannos, neque Clotarius filium erga se suscepta deposuisse odia suosque ad belli paratos certamina, armis decernendum estimauerunt. Tunc Clotarius in incerto belli positus, lacrymis suffusus ora, Christum exorat in hec uerba: »Christe, inquit, Deus, qui occulta hominum solus agnoscis, precibus nunc adesto meis, iusti exercens examen iudicis. Etenim quod nulli iusto, maxime tibi omnium Cognitori rerum, ueniabilis Chranni nequitia possit uideri satis certus sum, ideo quod, naturalis oblitus gratiam pietatis, hostili animo contra uitam insurrexit patris; et quod, fraude machinatus, occulte nequiuit efficere, id nunc palam illato bello contendit explere. Dumque unius decrepiti senis accelerare querit exitium, non dubitauit morti exponere tantarum innumerositatem  gentium. Et certe regnandi spem dederam, cum uiuens tuende ei Aquitanie sollicitudinem mandaueram. Sed morantem non passus est, nec exspectauit regnum, nisi parricidio adipisceretur. Respice ergo, Domine, de celo, et iudica iuste, illudque iudicium exerce quod contra Absalon, patri Dauid quondam infestissimum, exercuisti. Non ego quidem Dauid, sed tamen fide non degener. Credidit ille mundi Redemptorem uenturum, credo et ego uenisse, equique arbitrum seculi iudicem futurum.« His intentum precibus audiuit omnipotens Deus. Nam superior bello factus, Britannos usque ad refugia nauium, quas ad hos usus parauerant, ut, si aduersa bellorum forent, eo se conferrent, persecutus, maximam ex eis stragem dedit. Chrannus  quoque ipse, dum filias pariterque uxorem captiuitati subducere gestit, ab exercitu captus patrique presentatus, iussu eius in cuiusdam paupercule casa super scamnum extensus orarioque sugillatus, ibidem cum coniuge ac filiabus igni est concrematus. Hoc modo iuste exsoluit penas ultionis insidiator patris, qui se omni euacuauerat pietate. Periit quidem non optando patribus officio, sed non dissimulando. Cui ille parceret, qui saluti paterne, quantum in se fuit, non pepercit? Hunc itaque improbitatis sue finem Chrannus inuenit.



CAPUT XXXI. De Longobardorum regibus et Totila Gotho.

Clotario autem Francorum tenente principatum, Longobardorum genti Alboin preerat, qui non  multo post tempore Longobardos in Pannoniam deduxit. Gothis autem, qui Italiam incolebant, post Withigis, Badula, qui et Totila dictus est, prefuit. Qui ad beatissimum ueniens Patrem Benedictum, cuius supra meminimus, ab eo et arguendo commonitus, et commonendo a sue crudelitatis immanitate est emollitus. Cui idem uir Domini quod mare transiturus, Romam ingressurus, IX annis regnaturus, decimo esset moriturus predixit.



CAPUT XXXII. De uigilii pape et Theodore Auguste controuersia.

uigilius etiam sancte Romane Ecclesie presul, qui eo quo commemorauimus modo in locum sanctissimi subrogatus fuerat Siluerii, legationem suscepit  Theodore Auguste in hunc se habentem modum: »ueni, et adimple nobis que prona uoluntate promisisti de Patre nostro Anthimo, et reuoca eum in pristini gradus honorem.« Ad hec rescripsit uigilius: »Absit, dicens, hoc a me, domina Augusta. Prius locutus sum male et insipienter. Nunc autem nullo modo tibi consentio, ut reuocem hominem hereticum et anathematizatum.« Quo audito, Augusta misit Anthimum scribonem cum ualida militum manu Romam, precipiens ei ac dicens: »uigilium, inquit, Romanum pontificem nostris sanctionibus rebellem, decernimus ut naui impositum ad nostrum deduci facias conspectum. Nec cuiuslibet basilica sanctorum defensionis ei sit adiumentum, excepta ecclesia Principis apostolorum.«  Anthimus, Romam profectus, memoratum papam, dum missarum solemnia in oratorio sancte Cecilie X Kalend. Decembris celebraret , munera populo erogantem tenuit nauique imposuit, ut Constantinopolim deduceret. Quem populus Romanus proficiscentem usque ad nauim prosecutus, postulat ut benedictionem illis daret. Qua tradita, mota est nauis. Non defuere tamen, quos iniusta expulsio Siluerii in odium ipsius excitaret. Hi lapides post illum, uel quelibet telorum genera sors obtulerat, iacientes, in hunc modum ei conuiciabantur: »Fames tua tecum, mortalitas tua tecum. Mala intulisti Romanis, mala reperias quo uadis.« Aliqui sane ex fautoribus ipsius comitatui eius adheserunt.

 Qui per Siciliam iter faciens, in ciuitate Cathinensi quosdam ad sacros promouit ordines, quibus tuende Romane Ecclesie delegauit curam. Ipse nauigio Constantinopolim usque deuectus, ab imperatore et clero urbis honorifice susceptus, per biennium inibi est detentus. Imperatore communionem Anthimi ab eo exigente cautionemque manus eius, qua id se facturum spoponderat, ostendente, ad hoc usque altercatio processit ut diceret papa uigilius: »Ego quidem ad clementissimos reipublice moderatores Iustinianum eique coniunctam estimaui me uenisse Theodoram. Sed Diocletiano ac Eleutheria moribus reperi crudeliores. uerum quia Christus me uobis pro commissis adiudicauit peccatis,  patiar quidquid est miserrimum, dum uos iusseritis quidquid est immanissimum. Haud enim rependitur meritis meis congrua uicissitudo, dum maiora his mea mereantur facinora. Matura ultio flagitii subest, et digno conuenior expulsionis Siluerii pretio. Neque porro Dei oculum tam impii machinator sceleris preterire poteram.« Et quidam familiarium principis prope astans, alapam in faciem pontificis dedit, dicens: »Homicida, nescis cui loqueris? An putas ignorare nos, dedisse te alapam notario tuo, qui et continuo cecidit exanimis, et filium uidue Hasterium, cui neptem tuam dederas uigiliam, iussu tuo fustibus usque ad supremum labefactatum exitium, papamque Siluerium  factione tua exsiliatum?« Quo ille audito, pertimuit, solique Deo spem suam committens, in basilicam sancte Euphemie confugit tenuitque columnam altaris. A qua auulsus, fune colla ligatus per totam circumduci urbem iubetur atque ad uesperam ergastulo claudi, ubi modicum quid panis et aque ei quotidie tribuebatur. Postmodum suggerente Narsete Romanarum partium duce, uinculis ab imperatore leuatus ac simul cum clero suo Romam redire permissus, ubi Syracusas attigit, calculi languore fatigatus defecit. Cuius corpus Romam delatum ac ad sanctum Marcellum uia Salaria est humatum, succedente ei Pelagio in pontificatum.



CAPUT XXXIII. De Rome a Totila obsidione et Romanorum ad Iustinianum confugio.


Totila quoque, rex Gothorum, depredata Sicilia regressus, Romam obsidione cinxit. Cuius ciues tantam tunc famis penuriam passi sunt ut cibi inopia coacti natorum suorum carnes edere uellent. Fessis diutina pugna simulque inedia Romanis nec ualentibus menia tueri, Totila a parte Hostiensi urbem irrupit; qui, parcere potius Romanis quam eos perdere malens, per totam noctem, qua uictor urbem intrauit, quosdam suorum buccinis clangere iubet: »Ut ciues se a Gothorum gladiis aut ecclesiis tuerentur aut quibusque modis occulerent.« Habitauitque aliquantum temporis cum Romanis, plus paterna pietate circa eos usus quam tyrannica  crudelitate. Hanc illi, ut concedatur, animi benignitatem, qui nimie antea crudelitatis exstiterat, beati Patris Benedicti  monitio contulit. Aliqui sane ex senatoribus, Romani quondam gloria nominis, tunc autem misere reliquie deserte ciuitatis, Constantinopolim Iustinianum principem adierunt supplices, aduersum Gothos auxilia poscentes. Turbatus graui nuntio Cesar, rebus in Hesperia minus prospere gestis, Narsetem eunuchum, cubicularium uero suum, expertum belli uirum, omni militie que in Italia erat prefecit. Ille propere  cum lecta pube, transmisso Mediterraneo freto in Latium contendit, et iunctis sibi Longobardorum auxiliis cum Gothis prelio confixit.  Totilaque rege interfecto Italiam ab eorum dominatione eripuit.



CAPUT XXXIu. De bello Bucelleno duci ab Narsete illato.

Bucelleno etiam duci Narses bellum intulit, quem Theodebertus, rex Francorum, ut supra memorauimus, cum Italiam introisset, reuersus ad Gallias, cum Amingo alio duce ad eam subiiciendam reliquerat. Qui Bucellenus, interempto Belisario, dum pene totam Italiam direptionibus uastaret et regibus Francorum de manubiis subiectorum hostium munera copiosa conferret, in Campania hiematurus in loco, cui Tannetum nomen est, dysenterie morbo laborans, bello graui a Narsete superatus exstinctus  est. Amingus uero dum Widin Gothorum comiti, contra Narsetem rebellare paranti, auxilio esse non dubitaret, utrique Narsetis uirtute uincuntur. Widin captus Constantinopoli exsiliatur. Amingus, qui ei auxilio esse uoluerat, Narsetis gladio perimitur. Tertius quoque Francorum dux, nomine Leutharius, Bucelleni germanus, dum multa onustus preda repedare festinat ad propria, inter ueronam ac Tridentum iuxta lacum Benacum propria morte defunctus est. Habuit nichilominus Narses certamen aduersus Sisuuald, Brentorum regem, qui adhuc de Herulorum stirpe remanserat, quos secum in Italiam ueniens Odoacer adduxerat. Solus quippe Sisuuald de Herulorum gente restiterat. Huic Narses fideliter sibi primum adherenti multa beneficia contulit.  Sed nouissime superbe rebellem et regnum dilatare suum per Italiam cupientem bello superior cepit celsaque de trabe suspendit. Hic Narses prius quidem cartularius fuit; deinde propter uirtutum merita patriciatus honorem promeruit. Erat uero uir piissimus, religione catholicus, in pauperes munificus, in recuperandis sanctorum basilicis satis studiosus, uigiliis et orationibus adeo intentus ut magis precibus Deo profusis quam armis uictor foret bellicis.



CAPUT XXXu. De Alboin Longobardorum rege.

In illis diebus, Alboin filius Aldoin Longobardis prefuit. Hic, uiuente adhuc genitore, cum Turismodo, Turissendi Gepidarum regis filio, bello conflixit.  Et cum summa ui utrinque decerneretur, Alboin Turismodum, spata ceruice tenus percussum, ad terram deiecit mortuum. Turbati Gepidi, quod regis filium, per quem maxima ex parte prelium substiterat, interemptum conspiciebant, in fugam uersi sunt. At uero Alboin, patrata uictoria, ad patrem letus rediit. Nec multo post ei uita decedenti in regnum substitutus est.



CAPUT XXXuI. De Cautini facinore et sancti Medardi transitu et sepulcro.

His diebus Cautinus, Aruerne urbis episcopus rem inauditam fecisse memoratur. Erat in ipsa urbe Anastasius quidam nomine, officio uero presbyter, ingenuus genere. Hunc frequenter pontifex, nunc  precibus, nunc minis compellebat ut proprietatem suam, quam per chartas gloriose memorie Chrotildis regine possidebat, cum ipsis chartis ei dono daret. Quo omnibus modis renuente, episcopus a uilla ad urbem deductum custodibus legauit inedia afficiendum, ni petita compleret. Sed ille forti animo resistebat, dicens sibi melius esse ad tempus fame affici quam traditis rebus filios exheredare. Erat apud basilicam Cassii martyris crypta, et in ea sarcophagum cuiusdam magni hominis ex Pario marmore factum. In hoc igitur mausoleo, ex iussu episcopi, cum mortuo uiuens sepelitur presbyter operiturque lapide, datis custodibus qui eum custodirent, uerum presbytero, tanquam altero Iona, orante ad  Dominum, custodes inebriati uino uertuntur in somnum. Quod ille intelligens, brachiis, que tantummodo libera propter magnitudinem sepulcri habebat, operculum ad unam impulit partem reseratoque aliquantulum loculo caput erexit et sic toto pectore aditum egrediendi sibi parauit. Grauabatur autem, ut ipse postmodum asseruit, nimio fetore, qui ex putrefacto emanabat corpore. Itaque sepulcro liber, ad ostium crypte properat. Fiebant enim hec in initio noctis. Quod obseratum inueniens et inter rimas prospiciens, uidet hominem cum securi pretereuntem. Hunc leni susurro euocans rogat ut aditum securi reseret. Quo impetrato, presbyter progreditur liber, rogans uirum ne de se cuiquam indicaret, ac demum ad domum suam indeque ad regem  Clotarium properat. Cui cum causam enarrasset suam, rege ac optimatibus dicentibus quod nec Herodis uel Neronis tempore talia fuerunt gesta, iubetur adduci episcopus. Qui dum istud se iussisse negaret, a presbytero conuictus confususque abscessit. Presbyter uero res suas tenuit. Quo tempore, beatus Medardus uermandensis episcopus, plenus uirtutibus, migrauit ad Dominum. Cuius corpus Clotarius rex honorificentissimo recondidit mausoleo.



CAPUT XXXuII. De Clotarii regis donationibus, et piis operibus, obitu ac heredibus.

Idem uero inclytus rex Francorum Clotarius, ad suffragia egregii confessoris Martini in tutelam sibi exposcenda, Turonis abiit. Multus ibi pro sua salute  suorumque peccaminum abolitione Domini ac sanctorum eius precator et clarissimis donis eidem sacro loco regia liberalitate impartitis, in ditandis et  aliis cenobiis sanctorum munificentissimus exstitit. Indeque uenationis gratia exercende, cuius studiosos fore Francos supra meminimus, Cociam siluam ingressus, dum supra uires corporis, quod senectus debilitauerat, indulget exercitationi, animo ualidior quam corpore, comminuit omnem sue uigorem salutis egritudinemque contraxit grauem. Febris erat uehemens, continui ac sine ulla intermissione uiscerum dolores. Dum cruciatur atque alternis uicibus, nunc frigus, nunc calor membra exagitant, inter egra suspiria que mens extorquebat sibi male conscia hec iterabat uerba: »uua, uua, quam magnus est Rex ille celestis, qui sic humiliat sublimes terre reges. Iste cum sit immortalis, melior est quouis orbis terrarum principe mortali. Quod si  melior, et potentior: et si potentior, ergo et misericordie largitor. Qui non, ut multi hominum, mortibus delectatur reorum; sed misericors ac miserator penitentiam amplectitur peccatorum. Illius igitur clementie munus totis est exoptandum affectibus deque eius miseratione nunquam desperandum.« Inter hos atque huiusmodi sermones finem imperii edidit, corpus terre, regnum filiis derelinquens, per quinquaginta et unum annos potestate functus, perpetua ac semper in maius augmentata. Filiis regni heredibus huiusmodi uocabula: primus, Cherebertus; sequens, Guntrannus; tertius, Chilpericus; quartus, Sigebertus, uocati. Sepultusque est in basilica Sancti Medardi, ut ipse iusserat; que triginta et eo amplius millibus ab eo loco, in quo  finem uite inuenit, aberat, magno obsequio per tantum spatii deductus filiorum, seu etiam psallentium clericorum.


 Explicit liber secundus.



INCIPIT LIBER TERTIUS.



CAPUT PRIMUM. De Chilperici regis cum fratribus disceptatione super hereditate paterna.


Sepulto Clotario, uaria est inter filios eius sorte regnatum. Siquidem Chilpericus  non contentus cum ceteris partem ponere fratribus, thesauros patris Parisiaca in urbe reconditos rapit, ac Francis  pretio sollicitatis, apud eos regnum arripuit. uerum coniuncti fratres improuida irruptione eum a ciuitate deturbauere. Dehinc conditionibus pacis consentientem euocant totumque regni corpus quadripartita sectione ex equo hi quatuor fratres partiuntur. Et Chereberto quidem, qui  et Aribertus dictus est, Parisiorum urbs, quondam Childeberti, sorte prouenit; Guntranno Aurelianensis, regnum uidelicet Clodomiri; Chilperico Suessionensis assignatur ciuitas, caput et ipsa regni paterni; Sigeberto autem Mediomatricum, que et Metis, cessit, Theodorici patrui quondam subiecta dominatui. Urbs famosa et inclyta, ac ideo inter ceteras  urbes Gallie haud mediocri semper habita loco. De qua quid in ueterum reperimus libris, paululum intermissa re cepta, in medium proferamus. Cum gens uandalorum iunctis sibi Sueuis et Alanis Gallias depopulatum ire destinauisset, Chroco rege ipsorum a matre sua querenti quid faciendo Magni nomen obtineret, illa ad eum: »Si, inquit, fili, famosus in orbe esse cupis, magnarum edificia edium a maioribus exstructa destrue egregiasque urbes destruens eorum incolas gladio exstingue. Neque enim meliora prioribus potes condere habitacula aut bellando nominis tui gloriam amplius propagare.« Cuius ille responsi non segnis exsecutor exstitit ac si diuino oraculo non hominis uoce dictum fuisset.  Nam apud Maguntiam ponte Rhenum transiens, primo ipsam urbem miserabiliter deleuit ac demum cursum itineris Metis deflexit. Cuius muri, nocte que diem aduentus eius precedebat, diuino nutu sponte ruentes, uiam irrupturis aperuerunt. Incertum utrum hanc diuina indignatio flagitiosis et impenitentibus inuexerit calamitatem ciuibus, an  forte ut infandissimi homicide iusta acceleraretur perditio, quo celestia autumans opitulari sibi suffragia eo contenderet ubi nefandi ausus merita lueret supplicia. Ciuibus denique Metensibus usque ad internecionem pene pessundatis, Treuiris properat. Treuerici in arenis ciuitatis presidio locato, conatibus eius restiterunt. Chrocus Treuiris infecto negotio, Arelas expugnare nisus, a quodam milite, Mario nomine, captus, per ciuitates quas euerterat ductus, penis excruciatus interiit. Sed de his satis dictum.



CAPUT II. De Chereberto, qui et Aribertus dictus est.

Cherebertus, qui et Aribertus, rex Parisiorum, Ingobergam duxit uxorem. Huic erant ancillule due. Nomen uni Marcouefa, altera uocabatur Merofidis.  Harum amore rex ita deperire cepit ut uxorem eiiceret Ingobergam, et eas ambas in locum eius substitueret. Pro qua re a beato Germano, prefate urbis episcopo, increpatus, nec correctus, utrasque cum filio, quem ei una earum genuerat, diuinitus percussas se perdidisse indoluit. Ipse quoque, non post multum temporis, in Aquitania apud castrum Blauia uite finem sortitus, in basilica sancti Romani est sepultus.



CAPUT III. De Guntranni liberis et gestis.

Guntrannus autem quatuor filios ex diuersis habuit concubinis, quarum nomina recensere supersedi, maxime cum nec ei legitimo fuerint copulate coniugio et, eo adhuc superstite, cum suscepta prole  terminum sortite sint uite. Fuit sane idem rex summe bonus, pacis equique seruantissimus; hoc solum tanti gloriam uiri obnubilante facto quod, lenociniis delinitus meretricum, licitum refutauit matrimonium. Hic quadam die uenatum in siluam profectus, sociis, prout res exposcebat, huc illucque dispersis, ipse cum uno suorum fidissimo fidelium sub arbore quieturus resedit, positoque in familiaris amici gremio capite, oculos cupiens furari labori, obdormiuit. Et ecce ex ore quiescentis regis, in modum reptilis, animal egressum, oras propter labentis riuuli percursare ac ut in ulteriorem ripam transiret satagere cepit. Quod cernens ille, super cuius genua rex ceruicem inclinauerat suam, gladium uagina nudatum fluuiolo superposuit, et sic animal illud  ad alteram transmeauit partem. Atque sub radice cuiusdam montis ingressum, post aliquot rediit horarum spatium, et eodem ponte usum in os Guntranni est ingressum. Exsurrexit rex, et familiari narrans somnium, mirabilem se dixit uidisse uisum, inquiens: »Conspexi fluuium permaximum ponte ferreo constratum. Per quem transuectus, speluncam in cuiusdam montis radice constitutam sum ingressus. Inibi inestimabiles thesauros absconditamque ueterum reperi gazam patrum.« Refert alter quid de eo et ipse intuitus sit, consonaque sibi apparuerunt somnii uerba ac uisio manifesta. Quid plura? effossus est locus, enormeque auri ac argenti inuentum pondus. De quo Guntrannus ciborium,  mire magnitudinis simul et pulchritudinis compactum, Hierosolymam mittere destinauit ad Iesu Christi Domini sepulcrum. Sed cum et itineris difficultas et Sarracenorum qui eadem infestabant loca timor ne uota perficeret obstitissent, in Basilica que Cabilonensi adiacet ciuitati, cuius condende ipse actor exstiterat, super sepulcrum sancti Marcelli poni iussit. Quod quandiu tumulum sancti martyris durando uenustauit, nullum in tota Gallia opus, quod ei equipararetur, potuit inueniri.



CAPUT Iu. De Sigeberti coniugio cum Bruna Gothorum regis filia.

Porro Sigebertus, cognito quod fratres ob infausta coniugia graui subiacerent opprobrio, Gogonem legatum in Hispaniam ad Athanahildum regem Gothorum,  qui exercitum imperatoris ab Hispania expulerat, mittit petitum filie illius, Brune nomine, nuptias. Quam ille a patre cum multis sibi traditam opibus ad Sigebertum perducit. Sigebertus eam, eo quod Ariane dedita esset heresi, a catholicis baptizari Brunichildemque uocari precipiens ac fide instrui orthodoxa, cum magno apparatu epularum duxit uxorem. Hec ut in regnum confirmata est, Gogonem, qui se ab Hispaniis abduxerat, inuisum regni Sigeberto fecit. Huic denique Gogoni, cum in infantia Sigeberti omnes Franci de regno eius Chrodinum maiorem domus elegissent, uirum probum ac timoris Dei plenum, ille oblato cessit honore, regem allocutus in hec uerba: »Omnes, inquit, Francie potentes consanguinitatis mihi iure federantur, nec  ualeo iurgia eorum portare, dum quisque, mea fretus propinquitate, eo ad nocendum alteri efficiatur promptior quo mei censuram iudicii non pertimescit, quasi affinitate propinquior. Sed bonum esse asseritis, equitatis intuitu, etiam parentes punire. Quis hoc abnegat? uerum perpeti infamia denotantur uel Torquatus, filium pro contempto suo precepto securi percutiens, uel Brutus, duos pro patrie libertate ex se natos pari modo perimens. Adeo ut precipuus petarum de eo ita scripserit:

Infelix, utcunque ferent ea facta nepotes. 
Sed esto, sit melius pro misericordia quam pro crudelitate argui. Ut quid autem frustra improbis misericordia impenditur, dum indulta uenia insolentiores  ad exercenda passim uitia efficiantur? Non mihi ergo contingat, propter transitoriam eorum gratiam, eterne damnationis subire sententiam.« Post hec uerba, rege cunctisque optimatibus in eius arbitrii dispositione electionem tante successionis ponentibus, ipse eo quidem die siluit. Diluculo uero subsequentis diei matutinus consurgens, ad domum Gogonis cum quibusdam palatii primatibus properat. Et brachium eius collo superponens suo, signum future dominationis dedit eique dixit: »Dominus noster rex Sigebertus cetusque reipublice nostre comitem me destinauerant fore domus regie. Hoc ego nunc tibi cedo munere. Utere felix meo priuilegio, quo me sponte carere profiteor.« Huius exemplum  ceteri qui aderant proceres secuti, Gogonem maiorem domus acclamauerunt. Strenuus in gerendo principatu Gogo eo usque est habitus donec Brunichildem de Hispania arcessire est iussus. Ille dies mortis Gogoni fuit, cui expedierat exsilio mutasse sedes, antequam hanc omni bellua crudeliorem in ceruicibus locandam aueheret suis. Namque Brunichildis, ut prelibatum est, regio potita coniugio, animum regis ab eo alienans, ad postremum iugulare cegit. A qua tantum humani sanguinis effusum, tante cedes acte potentum seu etiam regum in Francorum regno sunt, ut non immerito sibyllam ante multa secula de ea uaticinasse sit creditum. »ueniet, ait, Bruna de partibus Hispanie, ante cuius conspectum gentes, siue gentium reges, peribunt.  Ipsa uero calcibus equorum disrupta peribit.«



CAPUT u. De Chilperici mulierosi nouis nuptiis.

Chilpericus quoque rex, emulatus et ipse fratrem, cum plurimo preter regium morem feminarum uallaretur grege, que regi propter decorem magis quam propter nobilitatem generis copulabantur, dirigit qui Brunichildis sororem natu maiorem a patre Athanahildo petant, ac uice sua spondeant se, si eius potiunde facultas detur, ceteras abdicaturum coniuges. Quorum uerbis Athanahildus credulus filiam, Galsontam nomine, ad Chilpericum destinat, magna ditatam dote. Que catholico baptismate . . . . .  magis consecrata, regi toro nuptiali est coniuncta. Legatis sane Atanahildi regis querentibus ut tactis  sanctorum pignoribus fides firmaretur quod Galsonta in uita sua solio regni non pelleretur, Chilpericus non abnuit. Prebitis sacramentis pactaque pace, eos ad propria sinit abire. Sed, ut erat animo leuis, iura preuaricatus est pactionis. Nam Fredegundis, coniux quondam uocata Chilperici regis, offensa noue nupte aspectibus inuisis, exigui prope temporis interuallo tantum adulandi arte preualuit ut se coniugio regis redderet. Inde ad audenda maiora proteruia muliebri elata, domina se omnibus qui in aula erant regia preferebat, contumeliisque afficere Galsontam Athanahildi regis filiam non cessabat. Illa marito de iniuriis questa, ab eo qui omnem iam circa eamdem imminuerat affectum, uerbis blandioribus deludebatur. Denique feralibus furiis exagitatus,  instigante Fredegunde, eam in stratu quiescentem crudelissime strangulauit. Immane facinus nullique antea cognitum tyranno, ac Franco homini, maxime regi! Penitus incongruum coniugem innocuam, et quam ab hostibus raptam uindicari ferro, aut mortem pro ea appetere decuerit, hanc securam, in communi toro cubantem, suffocare non erubuisse! Demens, qui illius meretricule persuasionibus tantum connubii uiolarit decus, cuius fraude in proximo erat ipse perimendus. Post transitum sane Galsonte, magnum uirtus diuina ad eius sepulcrum est dignata ostendere miraculum. Nam uitro, in quo ante  illud positum oleum accendebatur, in terram decidente, duritia aufugit pauimenti, et sic in terram ac si in modium farine est integrum defixum. Non tulerunt fratres tanto scelere maculatum consortem esse suum; sed coniuncti simul regno pellere moliti sunt. Quod consilium, non tam astu Chilperici quam ipsa leuitate qua ceptum fuerat, dissipatum est.



CAPUT uI. De Chilperici filiis et eorum gestis.

Erant Chilperico tres filii, Theodebertus, Meroueus, Clodoueus, ex Audouera regina suscepti. Quam Fredegundis eodem perfidie commento qua Galsontam hac de causa pepulit: Chilpericus, cum fratre Sigeberto expeditionem in Saxones agens, Audoueram reginam domi reliquerat aluo grauidam. Cui  Fredegundis, utpote ancilla ex eius orta familia, ad cuncta deseruiebat uite necessaria. Hec hortatur dominam ut natam puellam perducat ad baptismi gratiam, quo rex adueniens gratuletur non solum natam sibi esse filiam, sed etiam in Christo renatam. Paret mulier suadenti meretricule eo attentius quo autumabat eam sibi bona consulta dare. Querenti deinde matronam que puellam susciperet post sacri baptismatis undam, respondit non posse inueniri nobiliorem ea, que huius exsequeretur muneris obsequia. His quoque illa credula uerbis, efficitur filie mater spiritalis. Regredienti post hec regi it obuiam Fredegundis eumque his interpellat uerbis: »Quam gloriosus, ait, apparet hodie rex Chilpericus, rediens uictor triumphatis hostibus, cui  nata est filia, Childechinda, forma egregia corporis! Sed proh dolor! scelus hac nocte a te patrabitur, refugiendum quidem, si uitari posset, ne domina mea Audouera tecum secreta subiret cubiculi silentia.« Huius nouitate sermonis rex stupefactus, causam quesiuit. Cum sileretur, elicuit studio querendi et motu indignationis. Et comperto indicio, quod eius commater foret regina ex prole suscepta, Fredegundi in hec respondit uerba: »Si Audouere nunc fraudor amplexibus, te sociam asciscam mei stratus.« Et properanti ad aulam occurrit regina, ferens in ulnis paruulam, quam bis  generauerat, filiam. Ad quam rex: »Nefandam, inquit, o regina, rem perpetrasti, et regie inconuenientem maiestati. Nec potero te habere coniugem, cum  commatris adepta sis nomen.« Postea episcopo qui puellam baptizauerat in exsilium acto, reginam cum filia sacro adopertas uelamine monasterio retrusit, predia ac facultates eis tribuens. Fredegundem uero sibi copulauit. Incidit ea tempestate necessitas Sigberto regi, fratri Chilperici atque Guntranni, exercitum ductandi aduersus Cacanum principem Chunorum; qui confinia regni eius depopulaturus aduentabat. In hoc congressu superior bello factus, ingentes Chunorum strages dedit. Cum reliquis uero pacem firmauit. Cuius absentiam Chilpericus aucupatus, ut se eius habebat inquietudo morum, domestica  seditione publicam interpolans pacem Francorum, Remis opulentissimam regni eius urbem improuiso impetu occupauit. Super plagam fractus Sigebertus Suessionis et ipse de regno Chilperici peruasit capteque urbis populum imperio suo adiunxit, repertumque Theodebertum, Chilperici filium, custodie mancipauit. Quem patri petenti clementissime muneratum postea reddidit, dato prius sacramento ne quid in posterum Theodebertus contra Sigebertum moliretur. Quod, prepediente humani generis inimico, non diu inuiolabile permansit. Chilpericus quoque, bello superatus, conditiones pacis amplexus est



CAPUT uII. De Saxonibus Galliam irrumpentibus a Mummolo repulsis.


Saxones, qui ad Italiam iussu Theodeberti senioris demigrauerant, cum coniugibus ac liberis in Gallias prorumpunt. Quibus Mummolus, Guntranni regis patricius, obuiam pergens, eos fugaciter Italiam repetere compulit. Sequenti anno iterum Saxones ad Rhodanum usque fluuium Gallias ingressuri accesserunt. Mummolus cum exercitu suo obuius, transitum eis fluminis denegabat. Sed acceptis muneribus, per fines regni quod tuebatur transeundi ad Sigebertum licentiam tribuit. A quo suscepti, iubentur proprias incolere terras. Quo dum tendunt, plurimos negotiatorum in itinere deceperunt, eris laminas quadam arte ad auri optimi atque probati speciem coloratas uenundantes aurumque pro pretio earumdem  accipientes. Hac de re multi mercatores ad inopie malum se deuolutos sero doluerunt. Sed Saxones fraudulentie sue penas matura ultione luerunt. Nam a Sueui aliisque nationibus, que patriam eorum peruaserant, terna acie superati, ad XX millia suorum ferme interemptis, reliqui conditionibus hostium, licet inuiti, paruerunt.



CAPUT uIII. De Iustiniano et Iustino Augustis.

Iustinianus, eo in tempore, postquam triginta tribus annis imperium felici rexit sorte, sceptrum cum corona regni Iustino reliquit minori. Fuit autem Iustinianus uir fide catholicus, pietate insignis equitatisque  cultor egregius. Ideoque ei omnia cooperabantur in bonum. Qui et bella ciuilia prospere per uarios duces et maxime per Belisarium gessit, et in causis ciuilibus componendisque legibus merificus exstitit. Ob causam etiam multimodarum uictoriarum, ut Alemannicus, Gothicus, Alanicus, uandalicus Africanusque diceretur, habere agnomina meruit. Exstruxit quoque idem princeps intra urbem Constantinopolim Christo Deo  templum: quod Greco uocabulo Hagiam Sophiam, id est Sanctam Sapientiam nominauit. Cuius opus adeo cuncta edificia excellit ut in totis terrarum spatiis huic simile non posse inueniri qui uidere testentur.



CAPUT IX. De Cassiodoro et aliis claris uiris.


Huius temporibus Cassiodorus tam in seculari quam diuina scientia, Dionysius abbas in paschalis calculi argumentatione mirandus, Priscianus Cesariensis in arte Grammatica, Arator in exarandis apostolorum Actibus arte metrica, claruerunt. Benedictus quoque in celesti disciplina placidius ceteris effulsit. Hec nos studium boni principis, uel eorum qui eius fuere temporibus, dicere paucis cegerunt. Nunc Narsetis acta succincte perstringamus, ut postmodum continuo ductu inchoate percurrat Historie ordo.



CAPUT X. De Narsetis inclytis gestis.


Narses itaque multimodis subiugatarum gloriosus triumphis nationum, ciuica insignis corona, summe per Italiam equitatis exercebat iura. Sed his rebus sibi apud improbos expertus est nocuisse potius inuidiam quam apud probos fuisse gratiam. Nam cum pro liberandis ciuibus mortis se discrimini sepissime obtulisset, circumpositarum uero gentium in se odia excitauisset, tanta a Romanis pertulit ut plus post bellum a suis quam in ipso bello ab hostibus periculi in sese expertus sit. Impleueruntque Romani facinus exsecrandum ut quem protectorem sue salutis habuerant eum ante tribunal iudicis etiam absentem accusare non erubescerent. Nec  nouum apud eos hoc genus flagitii fuit. Quippe Scipio maior quondam Africanus deuicte Carthaginis nobilitatus tropeis, ab ingrata sibi urbe Roma diu exsulans, in agris suis morbo simul et tristitia defecit. Alter quoque Africanus Scipio, superioris haud ignobile genus Scipionis, post perdomitam Libyam causam aduersus accusantes in senatu dicere coactus quod sibi pro patria laboranti ab improbis et ingratis denuntiari cognouisset, medio subsequentis noctis tempore, ab emulis in cubiculo necatus est. Simili modo contra hunc Narsetem relatio Romanorum ad Iustinum cucurrit principem ac eius coniugem Sophiam, querelantium nichil sibi collatum libertatis deuictis Gothis, quibus tetrior supersit dominus, eunuchus scilicet Narses. Quibus cognitis,  Cesar ira exardescens successorem Narseti Longinum direxit prefectum. Quod ubi Narses agnouit, ita dixisse fertur: »Si male, inquit, egi cum Romanis, digna factis recipiam meis. Si uero bona, et si reddere uolunt similia, ut quid calumniantur, suentes capiti meo falsa testimonia?« Tanta autem indignatio, precipue Auguste, aduersus Narsetem excitata est ut inter cetera , iniurioso satis sermone mandaret, debere eum in gyneceo feminarum pensam diuidere lanarum, non consulatum tenere Romanum. Ad hec Narses: »Filum, ait, filabo, quo talis ordietur tela, quam Iustinus et Sophia nequeant in omni sua rescindere »uita.  Nec promissa moratus, ad Alboin regem Longobardorum mittit, qui Pannonie paupertina rura deserere, et ad Italiam solo uberem eum hortarentur transire. Qui monita non aspernatus, cum cuncto suo populo eorumque supellectili Hesperiam properat. Narses autem urbe Romana relicta, Neapolim uenit. Quem subsecutus papa Ioannes, qui Pelagio successerat, Romam redire rogauit. Quo impetrato, utrique regressi sunt. Et sanctissimus quidem Ioannes non diu superuixit. Narses uero post aliquantum temporis defunctus est, corpusque eius in loculo plumbeo positum Constantinopolim cum omnibus thesauris eius est delatum. Sed, ut promissa soluamus, Historie est ordo repetendus.



CAPUT XI. De Chunis seu Auaribus Galliam inuadentibus.


Chuni, qui et Auares, rupto federe quod cum rege Francorum Sigeberto pepigerant, in imparatam se Galliam infundunt. Quos cum ille congregato exercitu bello excipere destinauisset, Chuni magicis artibus, priusquam ad manus ueniretur, quibusdam phantasmatibus Francos perterrefactos fugere compulerunt. Rex ipse, frustra resistere conatus, capitur. Sed prudentie sue astu oblatis muneribus honorifice ad suos redire permissus, pacem cum Chunis in reliquum stabilem firmauit. Nec pretulit mortis compendium saluti, condemnans in hoc facto prauum Crassi Romani, quondam consulis, consilium, qui, ut dedecus seruitutis euaderet, non pretium hostibus, sed sibi interitum parauit. Nam,  dum forte contra Thraces pugnans, cesis suorum millibus in potestatem hostium deuenisset, ne ludibrium inimicis foret, uirgam, qua ad stimulandum equum utebatur, in oculum Thracis se tenentis impegit. Barbarus, dolore iraque percitus, latus Crassi gladio transuerberauit. Sicque uir magni nominis simul et fortitudinis, dum deuitat quod fortuito casu siue beneficio hostis etiam posset euadere, incidit in mortem quam illatam nec uolens aduersarius potest auertere.



CAPUT XII. De Clodouei gestis, et Guntranni.

Eo tempore Clodoueus, Chilperici filius, Burdegalensem  urbem inuasit. Super quem Sigulfus dux partium  Sigeberti irruens, eum exinde expulit, ac ueluti ceruum pre se ageret, ad propria festine regredientem, buccinis insonando, usque ad refugia Parisiace ciuitatis insectatus est. Quo comperto, Chilpericus Theodebertum alterum ex filiis, qui Sigeberto pridem iurauerat nullatenus se ei nociturum, in Neustriam ad occupandas urbes que fratri subiecte erant mittit. Theodebertus, nonnullis urbibus subactis, tributa Turonensibus, Pictauis, Caturcensibus, Lemouicinis iure uictorie ascribit, peruagatusque Aquitanicam prouinciam, monasteria seruorum seu ancillarum Dei direptionibus uastans, monachos siue clericos tormentis, sanctimoniales uero turpibus dehonestamentis affecit. Denique ad monasterium  Sancti Martini, quod Lata dicitur, dum quidam hostilis agminis tenderent uellentque fluuium qui interfluebat transire, clamauerunt monachi, dicentes: »Nolite, o barbari, nolite huic cenobio Sancti Martini iniurias inferre.« Hoc audito, quidam redierunt compuncti corde retrorsum. uiginti tamen ex ipsis ascensa naui flumen transeuntes, cesis monachis, monasterium infringunt resque diripiunt factisque sarcinis nauim repetunt. Sed non defuit beati confessoris uirtus. Nam ingressi alueum, amissis remis, dum hastilibus nauim impellunt, illa sub pedibus mersa est. Ipsi uero, lanceis confixi suis, in profundum delabuntur, uno tantum superstite qui hec eos deserere hortabatur. Monachi uero eos resque suas aquis eripiunt, ipsos sepulture,  res autem monasterio inferentes. Talisque tunc Theodebertus Aquitanicis uisus et Christianis, qualis quondam Diocletianus catholicis in toto orbe constitutis. Congressu Pictauis aduersus Gundoaldum ducem habito, uniuersas pene eius copias deleuit. Nec Chilpericus quieuit, qui fratri Sigeberto ludibrio suos fuisse exercitus indignabatur. Non contentus enim filii triumpho, cum magna et ipse ueniens manu Campaniam depopulatus est Remensem. Sigebertus tamen non usquequaque otiosus fuit, nec multa diu regni sui passus dispendia est. Nam, insidiis opportune locatis, omnem exercitum Theodeberti cum ipso attriuit. Qui, dum euadere nititur, a cohorte regia oppressus occiditur. Corpus eius ab Arnulpho duce collectum et ad Engolismam delatum,  ibidem est humatum. Deinde, congregatis superioribus Francis Austrasiis, collecto etiam sociorum adiumento, contra fratrem aciem dirigit. Sed intercurrentibus legatis, pax conuenit. Inde e communi consensu expeditionem in Guntrannum suum fratrem Burgundie regem agunt. Sigebertus Aruernis ciuibus mandat Arelas ex insperato inuadant. Quo precognito, Guntrannus per internuntios Arelatenses de aduentu hostium certos facit. Illi, preoccupatis insidiarum locis duce Celso, eos qui se interfectum uenerant interficiunt. Guntrannus quoque, contractis undecunque uiribus, obuiam parat ire fratribus. Cumque castra in loco qui uiriacus dicitur fixisset, residente Sigeberto apud Archiacum, Chilperico identidem eo loci quo duodecim pontes Sequane  superimpositi fuisse referuntur, mediantibus optimis quibusque prudentia uiris quibus moris est semper regibus prebere consilia, hi tres fratres in unum ceunt fedus. Trecas deinde in oratorio Sancti Lupi dextras iungentes, Sigebertus cum Chilperico, iusiurandum Guntranno prebuerunt nil se ulterius aduersus eum hostiliter acturos. Eadem eis etiam Guntrannus uisus et sacramenta dedisse. Inde cum gratia discessum est; et se inuicem salutantes, Guntrannus ad propria, Sigebertus atque Chilpericus ad castra redeunt.

Tunc Austrasii iurgari contra Sigebertum cepere, promissa sibi flagitantes solui, qui se meminissent spe hostilis prede ad belli societatem sollicitatos:  oportere eum aut ex proprio stipendia illis largiri, aut publicum demonstrare cuius rebus ditentur aduersarium; se interim, dum reges inter se pacem uenditant aut inimicitias, quasi mercenarios, haberi queruntur, ad pericula primos, ad honorem uel premia ultimos. Nec contra Guntrannum se querelam cuiuslibet offensionis pretendere uelle fatentur, cum quo Sigebertus iuste firmarit federa pactionis, sed in Chilpericum ueteris inimicitie recordatione cunctorum odia exardescere. Illum esse ex multis unum, cuius uita ingrata, mors foret omnibus grata. His igitur suorum persuasionibus coactus Sigebertus, fratrem persequi statuit; qui, nil tale metuens, maiorem exercitus partem ad hiberna dimiserat. Ipse, accepto fraterne insectationis nuntio, cum  paucis equitibus Tornacum urbem confugit. Quem subsequens Sigebertus Parisiorum ingressus est urbem. Cui occurrens sanctus Germanus pontifex: »Si, inquit, fraternum cruentus cupis effundere sanguinem, iuxta Psalmiste uocem, eam quam fratri paras foueam tibi experieris paratam, fratricideque non priuaberis uocabulo, cum uoluntas ipsa non careat supplicio.« Hec ille quasi ab episcopo partibus fratris fauente dicta aspernatus, cogitabat cepta perficere. Et ueniens in uillam, cui uocabulum est uictoriacus [al., uictoria], offendit ibi ualidam de regno Chilperici manum Neustrasiorum specie se ei tradere uolentium. Qui, uiso rege, certatim ad eum uenientes, ditioni se eius subdunt. Nec quilibet ducum aut procerum regni Francorum cum  Chilperico relictus est, excepto Ansoaldo; qui fortunam regis etiam in aduersis maluit non deserete quam promissam uiolando fidem proditor esse uel dici. Tantis igitur Sigebertus uallatus militum cateruis, cunctas urbes regni Chilperici imperio suo adiunxit. Inde progressus in urbem, cui Tornacum nomen est, fratrem obsidione cinxit. Qui se urgeri conspiciens herebat consilii incertus qua uia coniugem ac filios, quos secum ibidem adueniens deduxerat, periculo eximeret. Sed mulier, artibus uiro longe callidior, duos subornat uiros, quibus audacia contemptum mortis inuexerat. Hos hortatur monetque Sigebertum adeant eumque, se ut Dominum adorare simulantes, interimant. Quod si efficiant, euadentibus premia, interemptis uero condignam  sepulturam, eleemosynasque ad loca sanctorum pro oblatione tanti facinoris se prebituram spondet. Illi nichil morati precepto satisfaciunt, ac urbem egressi ad castra progrediuntur hostium. Nihil uiris audacius, nil terribilius eo bello in hostem ex urbe processit. In medium namque aduersariorum proruentes non trepidauerunt, non retractauerunt; sed tanquam familiarium suorum consortiis immorarentur, non ante remeandum putarunt quam circumuentum a lateribus regem, cultellis latera fodientes, nefandissime neci traderent. Clamor illico uniuersorum luctusque totis oritur castris, ut palam daretur intelligi regem oppetiisse Sigebertum. Impetu itaque facto in homicidas irruunt,  leuique negotio membratim sectos duos delent uiros. Chilpericus dum egredi formidaret et quid accidisset ignoraret, accedente ad se coniuge Fredegunde, interiisse fratrem ut comperit, ad spem uite et salutis animum quasi ab inferis reduxit. In crastinum egressus urbem, redeuntibus in gratiam Neustrasiis, qui ad Sigebertum ab eo desciuerant, corpus fratris in uilla, cui Lambrus nomen est, sepeliri mandauit. Quod postmodum a fidelibus oblatum, et in ecclesia Sancti Medardi Suessionis iuxta patrem Clotarium est humatum. Regnauit autem annis XIII.



CAPUT XIII. De Fortunato episcopo et eius scientia.

Eius tempore Fortunatus, qui in rhetorica metricaque  arte famosus habebatur, ab Hesperia in Gallias transiens, Pictauis episcopus ordinatur. Hic multorum uitas passionesue sanctorum, partim prosa, partim metro composuit. Ad amicos quoque singula disticha elegans orator conscripsit. Unde prefato regi elegiacum misit carmen, congratulans ei in nuptiis Brunichildis. Quod equidem ego, cum sors librum ad diuersos ab eo sibi familiares conscriptum manibus intulisset meis, legi atque in eo facunditatem uiri, dulcemque affabilitatem satis admiratus sum.



CAPUT XIu. De Brunichildis in conseruanda prole solertia.

Interfecto autem hoc modo Sigeberto, mutatio facta est, multis familiarium eius amicitiam Chilperici  expetentibus. Porro Brunichildis, quam Sigebertus, dum a peruasione urbium rediret fraternarum, Parisius sibi occurrere imperat, in eadem degens ciuitate, nece uiri comperta, fluctuabat animo qualiter se suamque prolem ab imminenti liberaret interitu. Tunc Gundoaldus dux arreptum puerum, Childebertum nomine, per fenestram in sporta depositum cuidam fidelium suorum tradit, ut eum Metis exhiberet. Quem inibi perductum, adnitente Gundoaldo, de quo premisimus, uniuersi Austrasii in regnum sublimant patris. Brunichildem onere filii leuatam altera inuadit cura. Nam sibimet timenti nec somnus oculis, nec animo quies dabatur. Cui etsi uoluntas discedendi erat, facultas deerat. Tantis ergo pressa sollicitudinibus, a superueniente  Chilperico Rothomagum in exsilium truditur. Thesauri eius opibus Chilperici sociati; filie Meldis ad custodiendum misse sunt.



CAPUT Xu. De Merouei et aliorum regum gestis.

Meroueus etiam missus a patre Chilperico, ut ciuitates, que flumini Ligeris adiacent, ad suam transduceret partem, postposito patris precepto, Cenomannis contendit, ac si matrem suam Audoueram, que ibidem exsulabat, uisitaturus. Inde Rothomagum transiens, ad Brunichildem uenit, eamque in coniugium accepit. Non tulit hoc Chilpericus pater; sed eos ab inuicem dissociare uolens, Rothomagum usque accessit. Cuius illi declinantes presentiam,  basilicam sancti Martini super muros prefate urbis ligneis constructam tabulis sunt ingressi. Irritaque fuissent Chilperici tentamentorum exordia, nisi sacramento spopondisset: Se eos minime separaturum, imo permittente Deo magis copulaturum. Quo illi credentes, ad eum progressi, et ab eo apparatioribus epulis per biduum sunt suscepti. Tertio die profectus secum abducit filium, paruipendens quod dederat iusiurandum. Morum egregius censor, qui illicitum in filio damnaret matrimonium nec futurum pro periurio super se Dei pertimesceret iudicium. uerum ille plus metuebat uersuta Brunichildis ingenia, ne filium imbueret perfidia, quam indignaretur pro diuine legis illata iniuria.

Reuertenti inde nuntiatur proceres Campanie Remensis  Suessionensem sibi preripuisse urbem. Qui continuo, raptis copiis, eosdem acie superans multos nobilium interemit captamque ciuitatem iuri suo restituit. Clodoueum uero filium Turonis dirigit, ut et Petrogoricum Aginnensemque pagum sibi subiiciat edicit, iuncto ei duce Desiderio, ut eius frueretur in cunctis incommoditatibus subsidio. Quos Mummolus, Guntranni patricius, obuiam cum exercitu progressus, deuicit fugauitque non sine maximo suorum detrimento. Nam de exercitu eius quinquaginta millia sunt cesa, cum a parte hostium, licet deuictorum, non nisi uiginti millia sint prostrata. Exinde Chilpericus filium Meroueum, suspectum doli, quod partes Brunichildis fulciret, instigante  nouerca Fredegunde, coma attonsum ac in monasterio Aninsole detrusum, iussit ordinari presbyterum.



CAPUT XuI. De diui Germani episcopi transitu, sanctitate et miraculis.

Eodem tempore sanctissimus et uere Deo dignus Germanus, Parisiorum episcopus, migrauit ad Dominum. Cuius corpus in oratorio Sancti uincentii est sepultum. Quid autem Fortunatus de hoc beatissimo scripserit uiro, non pretermittam. Quadam, inquit, uice precellentissimus rex, Childebertus senior, cum ei direxisset sex millia solidorum pauperibus eroganda, expendens tria millia reuertitur ad palatium. Interrogatusque a rege si adhuc resideret  quod tribueret, respondit medietatem resedisse nec inuenisse inopes quibus totum expenderet. Cui rex: »Domine, inquit, dona quod restitit. Nam, Christo largiente, quod donetur non deficit.« Incidens namque rex aurea missoria, et argentea comminuens uasa, quidquid primum habebat dabat sacerdoti ne perderet. Erat ergo exspectanda contentio inter sacerdotem et principem. Faciebant apud se de misericordia pugnam et de pietate certamen, thesauros ut spargerent ac de suis talentis egeni ditescerent. Denique, alia uice, cum aptus ad sedendum sacerdoti requireretur equus, rex ei suum tribuit, rogans ut sibi eum retineret. Interim beatus uir postulanti captiuo equum donat interdictum, quoniam  apud ipsum plus fuit, quam illa regis, uox pauperis.

Tunc quoque Chilpericus legationem suscepit Childeberti iunioris, nepotis sui, petentis matrem suam sibi reddi Brunichildem. Cuius ille non aspernatus preces, eam cum munere pacis poscenti remisit filio.



CAPUT XuII. De regum Hispanorum rebus.

Athanahildo autem rege Hispanie defuncto, Leuua cum Leuigildo fratre regnum assumunt. Mortuo Leuua, Leuigildus integrum Hispanie regnum tenuit, habens Gadsuindam matrem Brunichildis uxorem. Apud Longobardos Alboin, de quo premisimus, regnabat. Qui maxima ex parte Italie urbibus potitus, suos in eis statuit; Romanos, quos uel maxime  aduersarios patiebatur, expulit. Hic ciuitatem, cui Ticinum nomen est, que alio uocabulo Papia dicitur, per tres annos obsidens, tandem cepit. Cuius cum incolas, utpote paganus, quia Christianos esse cognouerat, gladio ferire destinauisset, equus eius in medio porte corruit. Qui calcaribus impulsus, fustibus cesus, nullo modo adigi poterat ad surgendum. Tandem suggerentibus suis in religionem rex conuersus, fregit quod de nece Christianorum uouerat uotum. Huic fuit nupta Clodsinda Clotarii Francorum regis filia. Qua defuncta, Rosemundam Chunimundi Gepidorum regis natam accepit coniugem; cuius ipse dudum interfecerat patrem. A qua, cum tribus et eo amplius annis in Italia super Longobardos regnasset, in uindictam paterne necis dedecorosissima  interemptus est morte. Et uir bellicosissimus summeque audacie, unius muliercule consilio periit; qui per tot hostium strages bello famosissimus exstitit. Et illa quidem tante immanitatis debita luit maturato supplicia. Nam dum corruptori suo, Helmechis nomine, quem ipsa in necem regis armauerat, postmodum e balneo egredienti ueneni poculum, quod salutare asserebat esse, porrexisset, ille agnito mortiferum haustum se bibisse, euaginato gladio eam quod reliquum erat bibere cegit. Sicque nefandissimi homicide iuste factorum suorum subiacuere uindicte. At uero post Alboin, cum Cleph nobilissimus Longobardorum, anno uno et sex mensibus, tenuisset principatum, denuo duces in Longobardorum gente decennio creati sunt. Et unusquisque  ducum suam regebat ciuitatem. E quibus aliquanti Gallias predandi cupidine petentes, apud Prouinciam cum Amato patricio, qui regi parebat Guntranno, bello confligunt. Factaque de Burgundionibus maxima strage, ipsum ducem interemerunt. Quod Guntrannus audiens, euocato ad se Mummolo spectate uirtutis uiro, patriciatus ei indixit curam. Prorumpentibus iterum in Gallias Longobardis, Mummolus cum ualida Burgundionum manu occurrit. Qui, duobus preliis hostibus usque ad supremum labefactatis, reliquos fugaciter in Italiam redire compulit. Nec ultra adiecerunt animum Longobardi ut ad Gallias transirent. Nam Mummolus post tergum eorum Francorum dirigens exercitum, Anagnis castrum,  in finibus Italie situm, debellauit et cepit. Quam ob causam, comes Longobardorum Ragilo, Anagnis ueniens, depredatus est, et ad sua reuerti festinans, ab obuio sibi duce Francorum, Chrannichis nomine, perimitur.



CAPUT XuIII. De Iustini minoris gestis.

Per hec tempora apud Constantinopolim, ut supra premisimus, Iustinus minor regnabat, in tantum auarite deditus ut arcas ferreas fieri iuberet, in quibus ea que rapiebat auri talenta congereret. Hic cum a diuinis mandatis aurem cordis auerteret, iusto Dei iudicio amens effectus est. Post hec Tyberium Cesarem adsciuit, qui eius imperium gubernaret, hominem iustum, utilem, eleemosynarium, sapientem,  in iudiciis equum, in uictoriis clarum et  uerissimum Christianum. Igitur Iustinus cum undecim imperasset annis, amentiam tandem, quam incurrerat, cum uita finiuit. Bella sane, que per Narsetem patricium Gothis uel Francis illata superius per anticipationem diximus, Iustiniani quidem temporibus cepta, sed sub Iustino terminata sunt.



CAPUT XIX. De Tiberio Constantino et eius imperio.

Mortuo Iustino, Tiberius Constantinus Romanorum regum quinquagesimus sumpsit imperium. Hic, ut superius diximus, sub Iustino adhuc Cesar cum rempublicam regeret et multas egenis eleemosynas erogaret, magnam ei Dominus auri copiam subministrauit.  Nam deambulans per palatium, uidit in pauimento domus tabulam marmoream, Dominice crucis uexillo insignitam, et ait: »Crucem Domini, qua pectus frontemque munire debemus, indignis ut quid pedibus conculcamus?« Et simul cum uerbo iussit eamdem tabulam auferri a pauimento. Qua amota, reperiunt et aliam simili signaculo expressam. Post hanc quoque reperiunt et tertiam. Quibus ablatis, inestimabilis diuque occultatus in lucem profertur thesaurus. Quem Tiberius, iuxta consuetum sibi morem, pauperibus erogauit. Narsetis quoque thesaurum in quadam Italie urbe terra defossum, quodam decrepito indicante sene inuentum, in simile distribuit opus. Sophia uero Augusta, immemor promissionis quam Tiberio fecerat, eum ab  imperio remouere Iustinianumque Iustini nepotem substituere moliebatur. Quod Imperator agnoscens Augustam custodie mancipauit; Iustinianum uerbis obiurgatum blandioribus tanto in posterum amore dilexit ut filiam suam filio eius promitteret ac filio suo filiam eius sociandam exposceret. Sed hec res qua de causa incertum est cur non peruenit ad effectum. Ad hunc Chilpericus, rex Francorum, suos dirigens legatos, multa ab eo ornamenta, aureos etiam singularum suscepit librarum, habentes ab una parte effigiem imperatoris et in circulo scriptum: TIBERII CONSTANTINI PERPETUI AUGUSTI; ab alio uero quadrigam ac ascensorem continentesque scriptum: GLORIA ROMANORUM. Huius exercitus  ab eo missus Persas potentissime debellauit, uictorque regrediens tantam prede molem cum uiginti pariter elephantis abduxit ut humane crederetur posse sufficere cupiditati.



CAPUT XX. De Britannorum rebus et Guntranni facinore.

Dum hec in Orientis geruntur partibus, in Britanniis hec acta sunt. Macliauus et Bodicus illo tempore comites Britonum erant; qui amicitiam mutuam sacramentis adinuicem datis iunxerant. Mortuo Bodico, Macliauus filium eius Theodoricum de regno Britannie expulit. Theodoricus, resumptis uiribus, Maclianum cum filio eius, Iacob nomine, interfecit paternamque hereditatem recepit. uarocus Macliaui filius patri in comitatu succedit. Tunc  quoque Guntrannus, rex Francorum, duos Magnacarii soceri quondam sui filios interemit, facultates eorum fisco subiiciens. Dehinc subsecuta mors duorum filiorum ipsius est. Quapropter Guntrannus liberis orbatus, Childebertum suum ex fratre Sigeberto nepotem adoptauit in filium.



CAPUT XXI. De Chilperici in Pretextatum simultate.

Chilpericus frater eius, alter rex Francorum, Pretextatum Rothomagensem eipscopum exsilio destinauit, eo quod, consilio Brunichildis regine usus, insidias ipsi parasse diceretur. Meroueus uero filius eius, quem tonsuratum ac monasterio detrusum a patre fuisse memorauimus, iterum laicus  efficitur. Nam a Guntranno duce, de quo sequens sermo plura narrabit, per legatos sollicitatus, a monasterio egressus et a Gaileno suo familiari ueste laicali indutus, ad ecclesiam Sancti Martini Turonis ut confugeret, est impulsus. Ad hanc denique et ipse Guntranus confugerat, metuens minas regis Chilperici, eo quod diceretur filium eius Theodebertum in bello superius memorato interemisse. Quapropter Chilpericus Ruccolenum quemdam Turonis direxerat qui eum exinde ui abstraheret. Ruccolenus Turonis ueniens beato pontifici tunc Gregorio mandauit ut Guntrannum a basilica sancta expelleret. Quod si agere differret, sciret eum cum ualida manu uenturum et hec impleturum. Sanctus autem antistes respondit: Hoc  nunquam fuisse factum, nec a se ullo modo esse faciendum. Interim miser dum domum ecclesie, in qua hospitabatur, destruere non formidat, regio correptus morbo, ab basilicam sancti Martini defertur, ubi nil medele adeptus, non post multos dies est defunctus. Porro Meroueus ad sepedictam ueniens ecclesiam, memorato pontifice missas celebrante, petiit eum eulogias sibi dare. Quo recusante, minatus est se quosdam de populo interimere, quoniam sine iudicio sacerdotum eum communione priuaret. Tunc pontifex eulogias quidem ei dedit, regi uero per diaconum innotuit que acta fuerant. Regina itaque clamante ipsum clericum exploratorem a Meroueo missum, rex eum in exsilium relegauit.  Direxit autem ad sacerdotem, ut inimicum suum de ecclesia expelleret. Sed eo differente, Chilpericus exercitum commoueri precepit. Quod audiens Meroueus a basilica egredi uoluit. Leudastis uero Turonicus comes pueros eius, qui pro necessariis causis in uillam ierant, peremit. Quapropter Meroueus, adnitente Guntranno, Marileffum medicum a rege uenientem tenuit, ablatoque auro ac argento quod ferebat, eum utique occidisset, nisi ille ecclesiam expetisset. Interea dum de patre ac nouerca Meroueus multa loqueretur facinora, quadam die Gregorium episcopum ad conuiuium inuitans, rogat aliquid ad edificationem legi. Tunc antistes, arrepto Salomonis libro, hunc primum uersiculum inuenit ac legit: Oculum, qui auersatur patrem, effodiant eum  corui de torrentibus . Et hec quidem ille non intellexit, antistes uero miratus est, redargutionis sibi uerba prima occurrisse.



CAPUT XXII. De Guntranno Pythonissam consultante.

Post hec direxit Guntrannus ad mulierem Pythonissam, que ei aliquando non solum annum, sed et diem et horam qua Charibertus rex obiret, predixerat, ut eam super statu interrogaret suo. Cui illa hec remisit mandata: »Hoc, inquit, anno Chilperico defuncto, Meroueus, deuictis fratribus, regnum accipiet, teque ducem constituet. Quo munere quinquennio functus, septimo efficieris episcopus.«

Hoc ille episcopo Gregorio retulit, et ab eo hoc responsum accepit: »Ista magis a Deo quam a diabolo  exquir idebuissent.« uerumtamen Fredegundis, que occulte Guntranno fauebat propter mortem Theodeberti , misit ad eum ut Meroueo suaderet egredi ab ecclesia. Ille presto putans fore percussores, non distulit; sed nil ei nocuit. Demum Chilpericus per diaconum ad sepulcrum sancti Martini duas mittit chartulas, quarum una continebat ut sibi diuinitus in alia, que erat uacua, rescriberetur si foret fas Guntrannum a templo extrahi. Diaconus, triduo exspectans, inanis a responso abscessit. Sed Guntrannus, uenientibus regiis missis, palam altaris cum sacramento fideiussorem dedit, iactanter pollicitus nunquam se inscio rege templum egressurum.



CAPUT XXIII. De Meroueo oraculum a libris diuinis petente.


Tandem Meroueus, postpositis Pythonisse responsis, per triduum uigilans, in diuinis hoc responsum libris accepit. In Regum quidem: Eo quod, inquit, reliquistis Dominum Deum uestrum, tradidit uos Deus in manus inimicorum uestrorum. In Psalterio autem: Deiecisti eos, dum alleuarentur . In Euangelio uero: Scitis quia post biduum Pascha fiet, etc. . His ille uisis flens, ad sancti Martini tumbam cum quingentis et eo amplius uiris, assumpto quoque Guntranno duce, discessit, et per Atissiodorensem urbem Diuione castro ueniens, exinde ad Remensem Campaniam transiit. Qui, a Taruanensibus in quadam uilla circumuentus et se  capiendum fore intelligens, ueritus ne, si ad patrem duceretur, graues de se penas daret, Gailenum quemdam sibi familiarem rogauit, ut se gladio percuteret. A quo cultro per uiscera traiectus interiit. Gailenus, truncatis manibus ac pedibus, naribus simul et auribus, turpiter uitam finiuit. Post hec Sanson filius Chilperici mortuus est. Cuius funus cum nimia lamentatione idem rex prosecutus est. Eo anno stella in medio lune fulgens uisa est.



CAPUT XXIu. De Guntranni-Bosonis filiabus uirtute patris liberatis, suffragante diuo Martino.

Quidam potentissimus procerum Chilperici, Guntrannus-Boso uno nomine sic dictus, relectis in ecclesia sancti Hilarii filiabus suis, ad Childebertum  transiit. Anno uero tertio regni Childeberti iunioris, qui erat Chilperici et Guntranni septimus decimus, Guntrannus Boso filias suas Pictauis auferre uolens, Dracolenum quemdam, sibi infestissimum seque persequentem, ut a se auerteretur precibus ac muneribus flectere nitebatur. Dracolenus, ut erat mente elatus, superbe respondit, asserens se funiculum, quo alios deceptos perdere solebat, paratum habere, ut eo Guntrannum inuolueret. Non tulit Guntrannus superba iactantem, sed manus eleuans in celum, prodigia facientem inuocauit Dominum et ut sibi per intercessionem beati Martini misereretur orauit. Congressus contra aduersarium, fauces contumacie uerba profantes conto transfodit eleuatumque e sella equitatoria deiecit exanimem ad terram.  Hoc euentu felici usus, translatas a Pictauorum urbe filias deduxit quo uoluit.



CAPUT XXu. De Pictauorum Britonumque discordia.

Pictauienses quoque et Bagasseni, qui nunc Arbasseni dicuntur, coniuncti Andegauensibus, uarocum comitem Britonum repentino impetu opprimere moliebantur. Quorum preuenit insidias uarocus, circa medium noctis super eos irruens et maximam ex eis stragem faciens. Tertia uero die cum ducibus Chilperici fedus pepigit, dans filium suum obsidem et que peruaserat reddens. uenetum quoque urbem ea conditione refudit ut si ex gratia regis eam tenere mereretur, tributa quotannis soluere non moraretur. Aliquanto autem interiecto  tempore a fide desciscens, Eunium uenetice urbis episcopum ad regem dirigit, pro quibusdam causis responsa laturum. Quem rex cum ira obiurgatum direxit in exsilium.



CAPUT XXuI, XXuII. De Chilperici in Pretextatum episcopum accusatione et Pretextati purgatione.

His ita gestis, Chilpericus rex congregato concilio pontificum in ecclesia Sancti Petri Parisiace urbis, Pretextatum Rothomagensem episcopum  exsilio reuocatum, in eorum presentia cum hac accusatione exhibuit, dicens: »Quamuis, uenerandi pontifices, regia potestas reum maiestatis legibus condemnare possit, ego tamen hunc, qui  falsum sibi pastoris nomen usurpat, coniurationis contra me facte auctorem, sacris non contradicens canonibus, uestre audientie represento.« Et conuersus ad Pretextatum Rothomagensem episcopum: »Ut quid, ait, o episcope, munera populo contra meam erogasti salutem? Quaue de causa filium meum Meroueum cum uxore patrui coniunxisti? Non ignorabas quid de hac causa sacri sanciant canones? Quare autem ita filium aduersus patrem armasti suum, ut ille pariter cum uita regnum uellet eripere meum?« Postquam uero rex siluit, Franci, qui pre foribus stabant frementes, ostia basilice effringere nitebantur, ut antistitem penis subderent. Sed rex, hec fieri prohibens, Pretextato copiam purgandi tribuit. Cumque ille obiecta refelleret, quidam falsi testes  surgentes calumniabantur a pontifice sibi munera data, ut regem dolo perderent. Quibus episcopus: »In hoc, inquit, ueros uos esse confirmo, quod muneratos uos a me fore fatemini. Quid enim uestris ditatus donis aliud agerem, nisi ut par pro pari referrem? Quod uero falso confingitis, me mala regi machinatum esse, id omnibus modis falsum est.« Hec eo dicente, rex quidem in regiam se recepit, episcopis autem in domo ecclesie residentibus, adueniens Etius archidiaconus Parisiensis ita eos alloquitur: »Nunc, inquiens, est tempus, o sanctissimi sacerdotes, quo aut pro uestra magnanimi constantia glorificemini, aut pro deiectione et contumelia fratris ac cepiscopi uestri, contemptui in posterum, si tacueritis, habeamini.« Tunc ceteris tacentibus   et digitum ori suo superponentibus, Gregorius Turonorum antistes sic orsus est loqui: »Oportet nos, fratres karissimi, et maxime eos qui principis fruuntur familiaritate salubria ei suggerere consilia, ne forte, ira deuictus, plus iusto in sacerdotem Domini commoueatur et a Deo, innocentium ultore, grauius puniatur.« Illis quoque nec ad ista respondentibus, subiunxit antistes: »Cauenda nobis, sanctissimi Patres, illa terribilis Domini comminatio est, quam per prophetam prenuntiauit: Si me, inquiens, dicente ad impium: Morte morieris, non annuntiaueris ei, sanguinem eius de manu tua requiram . Nos itaque, qui speculatores in domo Dei sumus positi, non negligamus  regi pericula ostendere sua, et, si necesse sit, exemplis ad resipiscendum prouocetur, qualiter Maximus imperator, beatum Martinum impiis communicare compellens, imperio pulsus sit, uel Clodomirus, sacerdoti Auito non obaudiens, interierit.«

Cumque nec tunc quidem aliquis eorum responsa prebuisset, aliqui adulatorie artis regi denuntiauerunt nullum ei pertinacius resistere quam Gregorium Turonicum. Qui mox per quemdam aulicum euocatus, stante rege propter tabernaculum ramis tectum Bertrannoque Burdegalensi pontifice dextre eius inherente, sinistre uero Ragnemodo Parisiaco, taliter rex episcopum allocutus est dicens: »Dic, domne pontifex, qui iustitie tramitem ceteris seruas,  mihi cur denegas? Sed, ut uideo, peruersis consentis, et impletur in te uulgare prouerbium, quod Coruus corui oculum non eruet.« Cui sacerdos: »Mihi, inquit, o rex, equitatem deserenti correptores erunt multi. Te autem delinquentem quis corripiet, nisi ille qui se fatetur peccaminum uindicem? Quapropter si nos, te de iustitia commonentes, audire contempseris, plus a Deo quam a nobis condemnaberis.« Ad hec rex: »Apud alios semper iustitie causam obtineo, apud te nunquam. uerum ego optimam inueni ultionis mee materiam. Persuaso namque Turonico populo, ut clamet sibi a te equitatis iura denegari, ego quoque proclamabo me, qui etiam regia polleo dignitate, nil eorum que ipsi postulant a te posse promereri. Et sic  orto aduersum te populorum odio, iniusti nomine denotaberis.« Econtra pontifex respondit: »Si quidem sim iniustus, id Deo magis quam notum est. Tu uero si nostra aspernaris monita, sacros sume canones, et, his saltem consentiens, iusta decerne.« Tum demum rex animum antistitis, ut erat callidus, hoc modo mulcere cepit. Erat autem coram eis mensa panisque superpositus, cum diuersis ferculis. Ait ergo rex ad sacerdotem: »En, inquit, ferculum tui gratia paraui, in quo nil aliud quam cicer carnesque continentur uolatilium. Utere nunc eo libens mecum.« Beato ueroGregorio respondente quod cibus ei gratior esset facere uoluntatem Patris sui qui in celis est, et a rege petente ut sponderet rex nichil se contra canones acturum, eleuatis Chilpericus  manibus iurauit per uiuentem in secula se decreta sanctorum Patrum non transgressurum. In crastinum uero, aurora incipiente, legati Fredegundis regine ad hospitium memorati pontificis uenerunt, poscentes, et duas libras argenti pro munere offerentes, ut in deiectionem Pretextati consentiret ceteris episcopis. Dicebant enim aliorum se uoluntatem probatam habere. Illo itaque recusante et, si sibi mille libre darentur, nullo modo assentire uelle se asserente, illisque magis instantibus, tandem pollicitus est in decretis canonum fratribus suis se assensum prebiturum. Tunc, illis que petebant se impetrasse putantibus et gratias agendo recedentibus, aduenerunt quidam sacerdotes similia petentes. Quibus antistes eadem que prioribus reddidit responsa. Conuenientibus  autem in concilium episcopis, adueniens Chilpericus rex ait illis reperisse se in decretis canonum »quod episcopus furti obnoxius sacris deberet priuari ordinibus.« Erat enim rex litteris eruditus. Cumque pontifices quererent quis eorum furti insimularetur, rex dixit: »Num obliti estis quanta uobis ostenderim, que Pretextatus mihi furto abstulit?« Demonstrauerat namque rex pridie uaria ornamenta, quorum pretium ad tria millia estimabatur solidorum, cum sacculo duobus millibus numismatibus aureis referto. Hec omnia dicebat sibi ab episcopo furata.

Sed Pretextatus obiectis facile se purgauit, hoc modo regi responsa dans: »Excellentia tua, domine  mi rex, reminisci ualet, si dignatur, Brunichildem a Rothomago abeuntem plerasque sarcinas in diuersis speciebus mihi commendasse et, post aliquod tempus, missis pueris eas a me repetisse. Cumque ego ex hac re tuam consuluissem uoluntatem, preceptis obaudiens tuis, unam eis sarcinam, eo quod amplius ferre non ualerent, contradidi. uenientibus iterum ac tertio, ex tua iussione cetera reddidi, dicente magnificentia tua mihi ut a me ea reiicerem, ne pro his ira inter uos iterum repullularet. He due tantum sarcine apud me remanserunt. Nunc igitur cuius furti me arguis fore obnoxium?« Cui respondit rex: »Si hec ita se habent et custodie causa ista suscepisti, cur limbum aureis intextum filis exinde rapiens secuisti et eum, pro nostri deiectione, his  quibus tibi placuit distribuisti?« Tunc sacerdos: »Ad ista iam, inquit, semel dixi, et nunc iterum dico, me non ob aliud illis ista largitum fuisse nisi ut eorum muneribus mihi concessis parem referrem gratiam. Ut uero, propriis deficientibus, ex commendatis aliqua presumerem, confidentia ausum tribuit, eo quod Meroueus, cuius illa coniugium expetiuerat, ex te carnaliter genitus, mihi in baptismo spiritalis esset filius.« Animaduertens Chilpericus Pretextatum hoc modo non posse superari, relicto concilii loco, ac conuocatis quibusdam sibi adulantibus, ait illis: »uictum me uerbis episcopi fateor, et uera eum prosequi scio. Sed ut Fredegundi regine satisfiat, ite ac ex uestra quasi persona consilium ei dantes  dicite: »Scis quia dominus noster Chilpericus, rex misericors est et confessis cito ignoscit. uade ergo et prosternere pedibus eius confitereque te in eum peccasse, ac confestim indulget tibi.« Quibus iussa perficientibus, seductus est Pretextatus eorum dolis qui se quoque pollicebantur pedes regis deosculaturos, ut ei ignosceret. Sequenti die residentibus episcopis in concilio, Chilpericus cum Pretextato iterato altercari cepit, dicens: »Si munera pro muneribus retribuisti, sacramenta pro parte Merouei contra meam salutem cur exegisti?« Ad hec sacerdos respondit: »Innotui celsitudini uestre Meroueum me ex lauacro suscepisse salutari. Ideoque si facultas fuisset, etiam angelum Domini in eius euocassem auxilium.« Quid plura? procedente longius altercatione, Pretextatus ad pedes regis corruit,  clamans: »Miserere, clementissime rex, homicide, qui te regno pellere uolui et filium tuum tibi substituere.« Hec eo loquente, prostratus et ipse rex pedibus aliorum sacerdotum, qui in synodo residebant, aiebat: »Audite, sanctissimi sacerdotes, nefandissimum reum exsecrabile crimen confitentem.« uerumtamen pontificibus a terra regem eleuantibus, iussit rex Pretextatum ab ecclesia egredi. Ipse autem in regiam se recepit, mittens ad synodum quosdam canones, quibus erat annexus quaternio nouus, continens hec: »Episcopus, in homicidio uel ceteris criminalibus deprehensus peccatis, sacris priuetur ordinibus.« His lectis, dum Pretextatus staret stupens, ait illi Bertrannus Burdegalensis  antistes: »Audi, frater et quondam cepiscope, nisi regis promerueris gratiam, nostra non poteris frui societate.« Post hec rogauit Chilpericus pontifices, ut aut uestis Pretextati scinderetur, aut centesimus octauus psalmus  super eum recitaretur, uel certe in perpetuum communione priuaretur. Sed pontificibus hoc agere recusantibus et maxime Gregorio Turonensi renitente, ab ecclesia Pretextatus pellitur ac custodie traditur. De qua dum fugere noctu niteretur, cesusque, in insula quadam maris, que ciuitati adiacet Constantie, in exsilium relegatur.



CAPUT XXuIII. De Guntranni Burgundionum regis ad Childebertum oratione.

 Porro Guntrannus rex Burgundionum Childeberto regi Austrasiorum, nepoti suo, ut pacificus cum proceribus regni sui ad pontem, quem Petreum dicunt, sibi occurreret mandauit. In cuius aduenientis amplexibus diu immoratus, uniuersis audientibus sic est locutus: »Euenit, meis prepedientilius peccatis, ut ex me genitis carerem filiis. Unde mihi, propriis orbato heredibus, necesse est querere extraneos, quibus partos relinquam thesauros. Optimum itaque iudicaui te, omni humana carne mihi carior nepos, Childeberte, eligere, qui et mei successor regni et congregati esses possessor thesauri. Quapropter maneat, oro, que inter patrem ac filium debet manere dilectio. Unus nos protegat clypeus, una contra aduersantes  tueatur hasta; et ab hodierno et deinceps talis inter nos caritas parmaneat, ut si dante Deo filios procreauero, te tamen a iure non secernam hereditario.« His dictis et proceribus Childeberti pro eo spondentibus, eo quod ipse puer adhuc esset, simul prandentes et se muneribus honorantes, ad sua sunt reuersi. uerumtamen legatos utrique ad Chilpericum regem miserunt, denuntiantes ut aut ea que de eorum regno peruaserat redderet, aut se ad belli certamina prepararet. Quod ille tunc quidem despectui habuit. Quo tempore sinister populi rumor aduersus Salonium et Sagittarium episcopos surrexit. Hos sanctus Nicetius Lugdunensis antistes, enutritos, primum quidem diaconii, deinde sacerdotii eos gradibus insigniuit. Et Salonium quidem Ebreduni, Sagittarium uero apud uapingum episcopos  instituit. Illi uero non uelut episcopi religioni operam dabant, sed tanquam tyranni homicidiis, rerum alienarum peruasionibus, adulteriis quoque uacabant. Et in tantum eorum excreuit malitia ut super uictorem Tricassinum antistitem, natalitii sui diem festum agentem, cum cohorte irruentes militari, eius uestimenta scindentes, famulos cesos fugantes, apparatum prandii omnem raperent et ipsum cum hac contumelia solum relinquerent. Qua causa ad aures Guntranni regis delata, ex eius iussu collecta est synodus apud Lugdunum, qua presidente sancto Nicetio, hos conuictos a propriis expulit sedibus. Unde illi grauiter indignati, regis gratiam sibi acquirentes, acceptis ab eo epistolis ad papam Romanum Ioannem  profecti sunt. Cui persuadentes, se iniuste damnatos, scripta eius ad regem detulerunt, iubentia ut suis restituerentur locis. Quos rex, uerbis corripiens, ad proprias iussit urbes redire. At illi, cum uictore quidem pacem facientes, homines qui ei iniurias irrogauerant direxerunt ut ipse in eis ulcisceretur. Qui Dominici precepti memor, non reddens mala pro malis, illesos dimisit ad propria. Salonius denique et Sagittarius, pessimis quotidie adiicientes peiora, in expeditionem, quam Mummolus contra Longobardos egit, pergentes, multa perpetrarunt homicidia. In ciuibus pari modo suis ita crudeliter seuiebant ut multos usque ad effusionem sanguinis cederent. Quod ubi regi Guntranno nuntiatum est, eos exhiberi precepit, a presentia tamen sua usque  ad audientiam sustinere. Hoc Sagittarius adeo indigne tulit ut de rege indigna loquens, publice proclamaret: »Filios regis non fore regnaturos, eo quod mater eorum ex Magnacarii fuisset familia.« Erant namque adhuc filii regis superstites. Propter hoc rex ira commotus, equos eorum et cuncta que habebant abstulit et ipsos in duobus monasteriis a se procul diuisis penitentiam agere constituit, mandans propriis iudicibus circum ea loca constitutis ut eos cum summa armatorum cautela custodirent, ne forte elaberentur. Tunc forte seniore ex filiis regis egrotante, accedentes quidam familiarium eius ad eum, suaserunt ut prefatos episcopos ad proprias iuberet regredi Ecclesias: ne fortassis ob eorum damnationem ira Dei super domum incumberet principis.  Cumque rex petita non abnuisset, Salonius et Sagittarius regressi ad sua, tam eximios sancte religionis cultores se ostendebant ut quotidie totum ex ordine Psalterium recitando, nunquam a psalmodia cessare uiderentur. Qui tamen post paululum ad suum in tantum reuersi sunt uomitum ut fornicationi et ebrietati inseruientes, dum clerici matutinos psallerent hymnos, ipsi adhuc in conuiuio positi uina flagitarent. Incipiente uero aurora, circumdati mollibus usque ad tertiam diei horam somnum capiebant. Cumque in talibus uersarentur, Deum post terga ponentes, ipsi quoque a Deo postpositi iram eius incurrerunt, ut in sequentibus demonstrabimus.



CAPUT XXIX. De Chilperici in Ennodium ceterosque Childeberti fautores seuitia et de motu Britonum.


His diebus, Chilpericus Pictauam peruasit urbem, fidelesque nepotis sui, uidelicet Childeberti regis, cum Ennodio duce, ab eius sunt hominibus pulsi. Ennodius itaque exsilio trusus, facultatibus fisco subactis, post annum patrie et suis redditus est rebus. Dacco autem Gadarici filius, relicto Chilperico dum ubique uagaretur, a Draccoleno duce, qui dicebatur Industrius, fraude captus est, iurante sibi quod non interficeretur. Cum uero eum ad regem perduxisset, egit ut interimeretur. Quod ubi Dacco in custodia positus agnouit, confessus cuidam presbytero peccata sua, penitentiam nesciente rege petiit. Qua accepta, interfectus est. Porro Draccolenus  a Guntranno duce eo quo diximus interfectus est modo.

Britanni, eo tempore, grauiter regionem uastando Redonicam, ad uicum, qui Cornutus dicitur, aduenerunt. Contra quos Bibolenus dux missus recedentes insecutus est; Britanniamque ferro et igne depopulatur. Hoc adeo Britannos in maiorem commouit iracundiam ut sequenti anno non solum Redonicam, uerum et Nanneticam infestarent prouinciam. Qui tamen, legatis Felicis Nannetici episcopi emendationem polliciti, mendaces fuerunt.



CAPUT XXX. De uiolatione templi Dionysiani et reparatione.

Illo tempore, mulier quedam, a zelante uiro apud Parisius quod adultera esset impetita, dum opem  petisset a suis parentibus, et illi, eam innocentem credentes, sacramentum pro ea uiro uel eius parentibus super sepulcrum sancti Dionysii fecissent, ab eis quod periurassent redarguti sunt. Et causa usque ad iurgium prorumpente, cum propter nobilitatem eorum  neutra pars alteri cederet, gladiis se inuicem percutientes sacram basilicam sanguine polluerunt. Interea ecclesia sine officiis manente diuinis, dum hec ad regem delata fuissent, interminatus est nullis eorum prorsus fore beneuolum, donec Ragnemundi Parisiaci antistitis, in cuius diecesi hec acta fuerant, reconciliatione ueniam mererentur. Quos episcopus, facinus confitentes, penitentia indicta, communioni restituit ecclesiamque reconciliauit.



CAPUT XXXI. De Nantini Engolismensis morte formidanda.


Tunc temporis Nantinus Engolismensis comes huiusmodi ex causa grauem diuinitus est passus mortis penam: Maracarius auunculus eius comitatu predicte urbis diu potitus, ad clericatum accedens, post non multum tempus episcopus est factus. Quem cum aduersarii eius, immisso in capite piscis ueneno, nefandissime necassent, non diu letati sunt. Nam Frontonius, cuius consilio hoc perpetratum est scelus, uno tantum anno post eum functus est episcopatu. Cumque ei Heraclius Burdegalensis presbyter successisset, a Nantino, qui ob ulciscendam auunculi mortem comitatum a rege emerat, grauissime increpabatur, quod auunculi sui  interfectores secum retineret. Quare in maius crescente controuersia, comes uillas ecclesie ab auunculo per testamentum relictas peruasit, asserens quod non deberet ea tenere testamenta, quorum testator ab eius fuerat clericis interemptus. Post hec crudeliori exardescens iracundia, interfectis etiam quibusdam laicis, unum ex presbyteris lancea uulneratum, dum adhuc uiueret, suspendi ac ad confessionem criminis cogi iussit. Qui diu reuinctis post terga manibus pendens, fluente e patenti uulnere sanguine innocentem reddidit spiritum. Pro tantis igitur sceleribus Nantinus ab Heraclio excommunitatus, conuenientes apud Sanctonas urbem quosdam sacerdotum rogauit ut pro se antistitem  interpellarent, pollicitus se res ecclesie redditurum et mala que commiserat emendaturum. Antistes uero, rogantibus annuens fratribus, eum communioni restituit. Sed comes ad Engolismam reuersus, domos quas peruaserat destruxit, dicens: »Si hec ecclesia recipit, saltem deserta inueniantur.« Episcopus sane, his auditis, iterum communione eum priuans uita decessit. Nantinus quoque a buibusdam episcopis pecunia corruptis communioni redditus, in morbum incidit. Cum uero ualida cruciaretur febre, clamabat: »Heu! heu! que tormenta ab Heraclio illata patior! Ipse me nunc cruciat, ipsius igne consumor. Mortem peto, ne diu male uiuam.« In his uocibus constitutus interiit. Audiant ista qui sacerdotibus, uel Deo seruire cupientibus, iniurias  irrogant. Intelligant Deum esse uindicem iniuste oppressorum.



CAPUT XXXII. De Chilperici per Fredegundem in suos seuitia.

Chilpericus etiam rex, suggerente Fredegunde regina, proscriptionibus grauissimis populum sibi subiectum atterere cepit. Qua de causa multi e plebe, natiuum relinquentes solum, maluerunt exsules nouas querere sedes quam patrios incolendo fines iniusto ruere sub onere tributi. Inter cetera namque que cogebantur soluere liberiori etiam orti progenie, e terra propria culta labore amphoram uini regie inferebant mense. Marcus referendarius, huic muneri prepositus, ut cunctas Aquitanie urbes, que ad regnum Chilperici respicere uidebantur,  ad hec soluenda uerbis uel minis inuitaret, a Lemowicinis seditione orta iugulatur; et tomi uniuersi quos secum ferebat igne cremati sunt. Porro Chilpericus, dum pessimis quotidie adiiceret peiora, febre arripitur ualida. A quo cum conualescit languore, paruulus eius filius nec dum baptisma consecutus egrotare cepit grauius. Qui baptismatis gratia imbutus, leuato paulisper incommodo, matrem nequiuit letificare gaudio pleno. Nam fratrem eius Clodobertum, cui etas prouectior, eo conualescente doluit similia incurrisse. Ita denique latens pestis in totam diffundebatur regiam prolem ac si a uisceribus transiens paternis, in filiorum membris hereditariam uideretur uelle sibi uindicare sedem.  Tandem Fredegundis, cuius toties dolor lacera torquebat precordia, quoties semimortua natorum contemplabatur corpora, pristine feritatis oblita, humani induit compassionem animi; adiensque regem, huiusmodi apud eum habuit sermonem; »Beneficiis, inquit, diuinis nosmet, mi uir, benefactis respondere conuenit, quos superna non punit clementia, tanto tempore perseuerantes in malitia. Neque enim flagella omnipotentis Dei sustinuimus, quasi rei, sed in uirga filiorum eruditi, propheticum illud dictum in nobis sumus experti: Quia flagellat Dominus omnem filium quem recipit . Ecce namque nos, et febribus et uariis sepe uexati calamitatibus, insuper filiorum amplexus amittimus eratissimos, quos lacryme uiduarum et orphanorum,  a nobis iniuste oppressorum, morti reddidere proximos. Peniteat nos tandem aliquando malorum que gessimus; et conuersi ad Dominum, placabilem cum super nostram imploremus fore malitiam. Neque enim, quamuis indignos, sibi supplices auersabitur, quia est misericors et miserator. Incendamus igitur iniquas descriptiones, et quas ad oppressionem constituimus pauperum, ad nostram nostrorumque deleamus salutem. Nihil est quod timeamus, si uere peniteamus, quasi passuri grauia, qui pertulimus grauissima. Quid enim pati potest grauius quam ut amittatur quod est carius? Quid uero nobis poterit esse dulcius quam natorum affectus? Quibus porro per tot annorum curricula partos reseruamus thesauros, si  premittimus heredes, quos optaueramus fieri successores? Cauendum profecto est ne illius euangelici incurramus sententiam diuitis qui, innouando horrea et congregando multa, accepit responsum se non uisurum diem crastinum nec suarum cogniturum heredem rerum. Sed propitius iam potest esse qui uindicauit et mitior quam si non uindicasset.« Huiusmodi orationem circumferens Fredegundis regina, transduxit Chilpericum regem a furore animi, atque intentionem eius adeo emolliuit, ut libellos quibus nefanda continebatur lex, manu propria uoracibus traderet flammis. Quibus peractis, iunior eorum filius diem obiit. Cuius corpusculum in oratorio sanctorum Dionysii ac sociorum eius martyrum est humatum. Nec longum fluxerat tempus, alter quoque  ex filiis superius nominatus Clodobertus, morti cepit esse proximus. Consternata mater anxiis gemitibus languentis filii, ad basilicam Sancti Medardi Suessionis eum defert. Ubi uterque parens uotis, aureis donis sancti honorarunt sepulcrum. Sed adueniente nocte, eger, ultimum exhalauit spiritum. Cuius funus prefate urbis populus, pulla ueste circumamictus, cum maximo luctu ad ecclesiam Sanctorum Crispini et Crispiniani est prosecutus. Quo in loco predictus regis filius tumulariam est sepulturam adeptus. Sequenti abhinc anno alius ex filiis Chilperici, Theodericus nomine, terminum sortitus est uite. Unde Chilpericus diuine animaduersionis iudicium ceruici imminere sue cognoscens, multa  pauperibus Christi, seu ecclesiis, largitur donaria. Restiterat sane adhuc unus e regia prole, quem Chilpericus custodie mancipatum, suggerente Fredegunde, custodibus legauit puniendum. Ita efferbuerat Chilpericus in malitia ut non ei sufficeret generi eius imminens celestis uindicta, nisi eam augmentaret per sua facinora



CAPUT XXXIII. De inundatione aquarum, tempestate celi, terremotu et prodigiis multis.

Anno u Childeberti regis  tante lues aquarum per uniuersas regiones facte sunt Galliarum ut flumina terminos, quos nunquam antea excesserant, pretergressa, pecora quidem exitio, edificia uero quorumque  locorum graui afficerent ruina. Quibus alueorum suorum metas repetentibus, pluuiisque cessantibus, circa mensem qui September dicitur, denuo arbores floruerunt. Tunc quoque fulgur per celum cucurrisse uisum est sonitusque tanquam ruentium arborum per totam pene terram auditus. Burdegalensis ciuitas terremotu concussa est; et de Pyreneis montibus immensi lapides sunt euulsi, quibus immensa pecorum hominumque multitudo percussa interiit. uicus Burdegalensis, incendio diuinitus orto nulliusque hominis incitamentis augmentato inflammatus, multos exussit, subito comprehendens domos et areas frugibus refertas. Aurelianensis urbs simili incendio uastata est. Apud Carnotinum pagum de effracto pane sanguis effluxit.  In urbe Pictaua lupus e siluis ueniens, per portam ingressus est; qua cum ceteris clausa, lupum ciues in media interemerunt urbe. Celum quoque ardere uisum est et Liger fluuius plus solito excreuit. uentus auster tam uiolens fuit ut siluas prosterneret, domos uel sepes erueret, hominesque usque ad internecionem uolutaret. Cuius turbinis spatium, eo loci quo uisus est cucurrisse, tenuit in latitudinem iugera septem, licet longitudo quanta esset non posset estimari. Sed hec prodigia, grauia sunt subsecuta mala. Nam et discordia inter reges orta, bella excitauit ciuilia, et dysenterie morbus totas prope occupauit Gallias. Qua peste Austrigildis regina Guntranno regi nupta laborans, querelam marito aduersus medicos detulit, quasi illorum negligentia  erga se egritudo conualuisset. Iussu Guntranni diuersis penis medici interierunt: ipsaque post deficiens mortua est.



CAPUT XXXIu. De legatis captis et remissis. De Maurilii episcopi laudabilis obitu deque Gregorii Turonensis pro fide catholica uictoria.

Quibus diebus Chilpericus legatos Mirionis Gallicie regis, qui Sueuis imperitabat, ad Guntrannum regem missos, apud Pictauium cepit et Parisius in custodia posuit. Quos tamen post annum liberos ad propria remisit. Maurilius quoque Caturcensis pontifex, dum propter podagre infirmitatem candens ferrum tibiis seu pedibus imponeret, languorem pessimum incurrit. Quo ingrauescente, dum multi  episcopatum ambirent, ipse Ursicinum eligens, dum adhuc superstes esset, benedici fecit, sicque ab hoc seculo migrauit. Fuit autem eleemosynarius ualde, Scripturis in tantum eruditus diuinis ut genealogias ueteris Testamenti plerumque memoriter recenseret. Pauperes Ecclesie sue erga iniquorum iudicum oppressionem sustentabat, ut illud Iob Domino decantaret dicens: Pater eram pauperum, et causam eorum diligentissime inuestigabam . Tunc etiam Gregorius Turonensis cum Egilane Leuuigildi Hispanorum regis legato, quem ad Chilpericum miserat, quia erat ipse Egila Arianus, de fide sancte Trinitatis conflictum habuit et eum mirabiliter superauit. Qui quamuis negasset se aliquando  fieri catholicum, tamen infirmitate impulsus est ipsam amplecti religionem.



CAPUT XXXu. De Tiberii Constantini obitu et Mauricii in Imperium successione.

Tiberius uero Constantinus postquam imperium uII rexit annis, sentiens diem sue imminere uocationis, una cum consilio Auguste Sophie Mauricium, genere Cappadocem, uirum strenuum, elegit ad imperium suamque filiam regalibus ornamentis ornatam ei tradidit, dicens: »Sit tibi imperium cum hac puella concessum. Utere eo feliciter, in mente habens equitatem ac iustitiam precipua optimi imperatoris esse insignia.« Hec postquam dixit, corpoream relinquens sarcinam, ad eternam  migrauit patriam, maximum sui obitus populis sibi subditis relinquens luctum. Fuit enim summe bonitatis, in eleemosynis promptus, in iudicando cautissimus, nullum despiciens, omnes diligens, ipse quoque est dilectus a cunctis. Quo defuncto, Mauricius purpura indutus, diademate redimitus, ad circum processit et, acclamatis sibi laudibus, largitis populo  muneribus, primus ex Grecorum genere in imperium confirmatus est.



CAPUT XXXuI. De primo Longobardorum rege.

At uero Longobardi, cum per annos decem sub potestate ducum fuissent, tandem communi concilio Flauium Authari, supra memorati principis Clephonis filium, regem sibi statuerunt. Cui ob restaurationem  regni, duces qui tunc erant, mediam totius substantie sue partem contribuerunt, ut esset unde rex ipse siue qui ei obsequebantur per diuersa distributi officia alerentur. Erat sane hoc mirabile in gente Longobardorum. Nulla erat uiolentia, nulle struebantur insidie; unusquisque quo libebat securus sine timore pergebat.



CAPUT XXXuII. De Mauricio imperatore Francos in Longobardos sollicitante.

Hoc tempore, Mauricius imperator Childeberto regi Francorum quinquaginta millia solidorum per legatos suos ea uel maxime direxit gratia ut cum exercitu supra Longobardos irrueret eosque Italia  pelleret. Qui, nil moratus, cum innumera Francorum multitudine Italiam subito introiuit. Longobardi uero conserende manus spem abiicientes, munimentis suarum se commisere urbium, et, intercurrentibus legatis oblatisque muneribus, pactum cum Childeberto fecerunt. Quo ad Gallias remeante, cognito imperator Mauricius quod cum Longobardis fedus iniisset, solidos, quos ei ob Longobardorum expulsionem dederat, repetere cepit. At ille, suarum uirium potentia fretus, pro hac re nec responsum reddere uoluit.



CAPUT XXXuIII. De persecutione catholicorum in Hispania.

Exstitit in illis diebus apud Hispanias persecutio dira catholicorum, que tali quadam ex causa a  Gadsunda matre Brunichildis est excitata: Hermenegildus, Lemugildi regis filius, sororem Childeberti habebat uxorem. Qui uidelicet Hermenegildus predicatione Leandri, Hispalensis pontificis, atque adhortatione sue coniugis ab Ariana heresi  ad catholicam fidem conuersus fuerat. Gadsunda autem tentabat si posset Ingundem suam neptem flectere, ut maritum qualicunque perderet morte. Sed cum id nequisset implere, suadet regi ut filium cum uxore propria alterius ciuitatis iubeat incolere domicilia, dicens se offendi eo quod alterius essent fidei. Cumque hac iniuria Hermenegildus minime flecteretur ad neganda uere fidei sacramenta, impius pater eum sepsit custodia. Quem postmodum, in ipso sacro paschali die, securi percussum  interemit. Ingundis uero post mariti ac martyris funus ab Hispaniis fugiens, dum genuina Gallie repeteret arua, in manus militum incidens, qui limitem Hispanie aduersus Gothos tuebantur, cum paruo filio capta atque in Siciliam ducta, ibi diem clausit extremum. Filius uero Constantinopolim imperatori Mauricio est directus. Captiuitate sororis Childebertus comperta, et de his que contra eam gesta fuerant certior factus, exercitum in Hispaniam traiecit, cum Gothis prelio conflixit maximamque cladem eis inferens uictor exinde regressus est.

Rursum Mauricius Augustus, legatos ad Childebertum mittens, eum ut contra Longobardos exercitum dirigeret, orabat. Childebertus existimans  suam adhuc germanam Constantinopoli degere, legatis Mauricii acquiescens, ut suam posset sororem recipere, iterum Francorum exercitum ad Italiam contra Longobardos direxit. uerum Longobardis aciem producere atque aduersariis ire obuiam meditantibus, Franci ac Alemanni, dissensionem inter se habentes, sine ullius lucri conquisitione ad patriam remearunt.



CAPUT XXXIX. De Benedicto et Pelagio Romanis pontificibus. De Mummoli in Auenionem profugio. De Childeberti ad Chilpericum transitione. De Lupo Campanorum duce. De Chilperici in Petrogoricos expeditione. De Baudastis interitu, et de Hospitii reclusi sanctitate, et beati Martini Galliciensis transitu, et de comete et portento celesti.

 Romanam porro Ecclesiam post Ioannem Benedictus suscepit regendam. Post quem Pelagius absque iussione principis ordinatus est, eo quod Longobardi obsiderent Romam, nec posset quisquam a Roma progredi. Mummolus patricius a Guntranno rege desciscens, in Auenionem castrum se contulit, ubi aduersus insectantes armis sese defensare aliisque subsidiis munire parabat. Childebertus etiam, Guntranni pace relicta, Chilperico coniungitur, promittente Chilperico, eo quod sine liberis esset, Childebertum regni sui facturum se heredem. Cuius promissionis, ut in ceteris solitus erat, mendax apparuit. Lupus dux Campaniensis ab Ursione et Bertefrido in fugam actus, cum iam iamque aut  capiendus aut interficiendus cum suo exercitu foret, Brunichilde pro eo intercedente, ab imminenti periculo eripitur. Presidium tamen eius supra memorati duces direptioni tradiderunt. Chilpericus Desiderium ducem ad peruadendas Petrocoricum et Agennum, Aquitanie urbes, cum instructis dirigit copiis. Qui fugato Ragnoaldo duce, predictas urbes inuasit uxoremque Ragnoaldi cunctis rebus exspeliauit. Baudastis dux cum maxima sui exercitus parte in Wasconia periit. Fuit illo tempore reclusus quidam Dei seruus, Hospitius nomine, apud Nicensem urbem. Qui catenis super nudum corpus constrictus ferreis, desuper cilicio tegebatur. Ceteris quidem diebus purum panem et paucos dactylos edebat; in Quadragesima uero radicibus earum,  quas eremus ferebat, herbarum alebatur. Per quem, in terris solo adhuc corpore conuersantem, uirtutes multas, ad laudem et gloriam nominis sui, Dominus ostendere est dignatus. Ea tempestate beatus Martinus Galliciensis migrauit ad Dominum. Hic Pannonia oriundus, loca sancta in Oriente circumiens, abunde se illic litteris imbuit, et per Galliciam reuertens, in basilica, que prima apud Hispanos in honore sancti Martini dedicata est, pontifex ordinatus, triginta in hoc officio expleuit annos.

Anno uII Childeberti regis, qui fuit XXI Chilperici atque Guntranni, stella cometes uisa est in die sancto Pasche. Apud Suessionas ciuitatem celum ardere uisum est. In pago Parisiaco sanguis, de nube fluens, uestimenta multorum hominum cruentauit.  ualetudines uarie ac mortalitas magna, eo anno, Francorum attriuere gentem.



CAPUT XL. De Rodini ducis obitu et pietate.

Tunc quoque Rodinus dux mortuus est, uerus eleemosynarius, bonitatis plenus, iuste se in cunctis agens ac pauperes Christi diligens. Hic dum una dierum mortuum sepelire uellet, propriis precepit pueris monumentum quoddam aperire, ut in eo defunctum poneret. Quod illi cum maturato implessent, inuenerunt immensi ponderis thesaurum solidorumque non contemnendum numerum, eleuatumque a terra detulerunt ante domini sui presentiam. Ille uero donum celeste intelligens, pauperibus  cuncta  largitus, talentum sibi creditum ei a quo acceperat duplicatum per manus retransmisit egenorum. Multa autem signa et prodigia eo anno in celo sunt uisa.



CAPUT XLI. De Chilperici in heresim Sabellianam lapsu et resipiscentia.

Per idem tempus Chilpericus rex Sabellianam uolens promulgare heresim, scripsit Galliarum episcopis ut, Trinitate abiecta, unum tantum dicerent Deum, »asserens eumdem esse Patrem qui Filius uel Spiritus sanctus est, et eumdem Filium ac Spiritum sanctum qui Pater est, nec diuisionem personarum in Deum ullo modo cadere.« Quod cum Gregorio Turonensi, qui tunc ceteros episcopos  sanctitate preibat, suadere conaretur, et tamen in hac ratione Hilarium atque Augustinum sibi contrarios fateretur, ait ad eum beatus antistes: »Cauendum est, domine mi rex, ne et ille irascatur tibi cuius illi fuerunt famuli, qui, ut tu ipse fateris, in ista credulitate sunt contrarii.« Porro rege cum festu respondente quod sapientiores eo ex hoc forent interrogandi, sacerdos dixit: »Non esse sapientem quicunque aliter ex fide ac ipse sentiret.« Saluio autem Albigensi episcopo ad palatium uenienti suadebat ut sibi consentaneus existeret, lecta in auribus eius chartula, in qua memoratam heresim conscripserat. Quam ille beatus in tantum abhorruit ut, si in eius forte manibus deuenisset, in partes scissam minaretur igne cremare. Denique  cernens rex omnes sibi contraria sentire, ab illa quidem quieuit intentione. Addidit autem nostris litteris , omega, Grecam, et tres alias, quarum characteres ab ipso inuentos cum propriis sonis hic subscripsimus ch, th, ph; directisque epistolis ad ciuitates sibi parentes, precepit ut pueri in his docerentur et libri pumice planati rescriberentur.



CAPUT XLII. De Agricola et Dalmatio sanctis.

His diebus, Agricola Cabilonensis et Dalmatius Rutenensis, uiri in sanctitate precipui et pontificatum optime administrantes, e seculo migrauerunt. E quibus Agricola, ecclesiam sue ciuitatis columnis fulciuit, marmore uariauit, musiuo depinxit. Dalmatius uero suam sepe destruendo, dum meliorare  nititur, imperfectam reliquit.



CAPUT XLIII. De Leudastis comitis ob tyrannidem expulsione.

Leudastis sane Turonicus comes eo tempore a comitatu submotus est, eo quod populum iniuste opprimeret et Gregorio pontifici  iniurias irrogaret. Succedenteque Eunomio, Leudastis contra episcopum felle commotus, quasi eius consilio ista sibi euenissent, ad regem perrexit, accusans Gregorium quod ciuitatem Turonicam regi Guntranno tradere uellet et de regina permulta loqueretur mala, affirmans eam cum Bertranno Burdegalensi episcopo misceri. Habebat autem cooperantem Riculfum  clericum, qui contra magistrum multos est machinatus dolos. Rex itaque, pro his que de regina dicta erant, synodum adunari precepit. Conuenientibus ergo apud Brittannicum uillam episcopis, et Bertranno iniuste sibi crimen impositum esse conquerente, Gregorius, ex decreto fratrum, ter iusiurandum prebuit se id nunquam fuisse locutum, et quamuis id contrarium auctoritatibus uiderent, propter satisfaciendum tamen regi peractum est. Quamobrem adeuntes pontifices regem, dixerunt ei: »Frater et cepiscopus noster Gregorius sacramentis se innocentem ostendit. Quid nunc de te, uel Bertranno episcopo, qui fratri nostro calumniam inflixit, agendum censes, nisi et communione priuemini?« Quibus respondit rex a semetipso hec  non dixisse, sed a Leudaste indicata narrasse. Quesitum Leudasten, nec inuentum  antistites excommunicauerunt eum et absentibus ne eum in communionem reciperent, scripserunt. Eo loci mirabilem patientiam regis qui aderant mirati sunt, quia, quamuis tale scelus de regina diffamatum foret quod ipsi quoque ignominiam generaret, nunquam tamen ita animo commotus est ut quemlibet iniuste opprimeret. Quod alias sane non consueuerat agere. Solummodo Leudasten, eo quod contra episcopum falsum tulerat testimonium, excommunicatum ab omni suo iussit eliminari regno. Tunc Leudastis uniuersas suas res, que ei per beneficium regis concesse fuerant, a ciuitate Turonica in Biturigum fines asportauit; et  diu huc illucque oberrans, tandem, post longum eui spatium, reconciliatus Ecclesie et in gratiam receptus a rege, dum moneretur a Pontifice Gregorio quatenus obseruaret se a regine animo contra se turbato, paruipendens admonitionem, dum illa in quadam oraret ecclesia, ad pedes eius prouoluitur. A qua despectus, dum oratorium fuisset egressus et quedam mercimonia emere uellet, ut muneribus sibi reginam conciliaret, ab eius pueris circumuallatur. E quibus unum gladio percutiens, a reliquis in fugam actus in medio ponte Parisiace urbis, pede inter duo ligna lapso tibiam sibi fregit. Unde sublatus, et in unam uillam iussu regis ad sanandum deportatus, a missis regine inter duos uectes effracto gutture, infelicem uitam finiuit.

 Hoc ergo exitu periit, qui ut crimen episcopo suo obiiceret, multos in uincula coniecerat, quosdam etiam uerberibus affecerat. Nec in ipsis quoque sceleribus degenerabat. Nam de fiscalinis ortus seruis, primum culine deputatus est regie. Sed, quia lippis erat oculis, inde in pistrinum redigitur. Ubi dum inter fermentatas massas se delectari assimulat, fuga se seruitio subtraxit. Quam dum sepius reductus repetit, auris abscissione signatus est. Qui hanc iniuriam tegere non ualens, ad uxorem Chariberti regis se contulit. Cui adulationibus familiarissimus factus, custos equorum efficitur. Inde comitatum super ceteros nactus custodes, post mortem regine comitatum Turonicum a Chariberto percepit. De quo  cum ignominia, quam prefati sumus, deiectus est. Riculfus uero clericus, qui contra antistitem proprium falsus non dubitauit esse testis, precipiente rege tanta sustinuit flagella ut, etiamsi ereus foret, miraculum tamen spectantibus preberet tanta patiens tormenta. uerum a capitali supplicio interuentu beati Gregorii, liberatus est. Qui, inter cruciatus et uerbera, hoc confessus est ideo se talia de regina adinuenisse ut ea de regno eiecta, Clodoueus  a patre regnum suscipiens regnaret. Hic etenim Clodoueus, ex alia uxore Chilperici natus, post mortem filiorum regis qui ex Fredegunde geniti erant, instigante ipsa regina, apud Brenacum uillam a patre manere iussus est, ut simili quo fratres morbo deperiret.  Nam apud eumdem uicum dysenterie tunc seuiebat pestis. Sed ille ubi mortis euasit discrimen, dolos persentiscens nouerce, fastuose eam despiciens iactitabat se solum heredem regni relictum. Non defuere tamen qui delatoria contra eum usi arte, non solum que ipse iniuriose loquebatur de regina, uerum et aliqua ad ipsam referrent mendacia, asserentes maleficio matri cuiusdam meretricule, que cum Clodoueo solita erat cubare, eius filios interiisse. Regina, hoc audito, iracundia commota, puellam quidem cesam ante hospitium Clodouei palo precepit infigi. Matrem uero eius, uerberibus laceratam, uera fuisse que dicta erant profiteri cegit. Cum a rege ultionem posceret, rex, uenatum profectus, filium ut ad se ueniret iussum alligari fecit, et regine  direxit. Quem illa sepsit in custodia, interrogans rei ueritatem, uel qui ex principibus ei fauerent. uerum ille nichil criminum confessus, amicos suos seu familiares detexit. Illa eum post biduum trans Matronam in uillam, Nocetum nomine, duci et ibi in custodia cultro interimi mandans, regi per subintroductas insinuari fecit personas, quod ipse se interfecisset, et adhuc cultrum in loco uulneris persisteret. Quod rex audiens, nullum pro morte filii concipiens luctum, eum ibidem sepeliri mandauit. Mater Clodouei crudeliter necata, soror a pueris regine illusa, in monasterium est detrusa. Mulier, que contra eum locuta fuerat, ut uiua ureretur adiudicata, dum mendacium dixisse frustra clamaret, ad stipitem ligata uiuens exusta est. Thesaurarius  Clodouei, a Cupane Stabuli comite de Biturico retractus et regine uinctus directus, ab ipsa, rogante pro eo beato Gregorio Turonico episcopo, uinculis ac penis absolutus est.



CAPUT XLIu. De Chilperici spectaculis. De Saluii uisione, et que eam secuta sunt.

Per idem tempus, Chilpericus apud Suessionas uel Parisius circos edificari iubens, spectacula populis prebuit. Sane post memoratam synodum, dum beatus Gregorius, ad propria rediturus, cum sancto Saluio familiare colloquium in atrio domus regie haberet, ait ad eum uir Domini Saluius: »uidesne, o frater, super tectum aule que ego cerno?« Cui cum ille responderet se nil aliud quam  tegulas, quas rex pridem superponi iusserat, uidere, rogaretque ut, si ipse aliud quidlibet cerneret, indicaret , ille iterato ad eum. »Conspicio, inquit, gladium ire Dei super hanc dependentem domum.« Nec frustra hec uaticinatus est. Nam post uiginti dies duo filii regis mortui sunt: de quibus paulo post dicemus. Ipse quoque archipresul Gregorius, una noctium post matutinos hymnos strato recubans, uidit angelum Dei super ecclesiam uolantem, qui clara uoce dicebat: »Heu! percussit Deus Chilpericum et cunctos filios eius. Nec erit ex his qui nunc uiuunt ullus in regno eius successor. Tunc« enim quatuor adhuc superstites erant. Hoc tempore synodus  apud Lugdunum congregata multos episcoporum negligenter agentium cercuit.



CAPUT XLu. De benedictione quam iudeus respuit, Chilpericus expetiit, et de Eparchii reclusi obitu.

Interea Chilpericus, in uilla Nouientum nominata consistens, dum Parisius iter suum destinauisset, prefatum Gregorium antistitem rogabat, ut cuidam Iudeo, nomine Prisco, sibi familiarissimo manus imponeret. Sed reluctantem Iudeum et se non credere reclamantem, insuper et fidei nostre derogantem, opportuna satis disputatione beatus pontifex redarguit. Cui rex: »Quia, inquit, o sancte sacerdos, perfidus benedictionem respuit, utique et ipsa elongabitur ab eo. Ego uero tibi dico uerbis Iacob,  quibus ille contra se luctantem allocutus est angelum: Non dimittam te, nisi benedixeris mihi .« Pontifex igitur benedicens regi, ac una cum eo cibum accipiens, ad propria rediit.

Eo tempore obiit Eparchius apud Engotismam reclusus, uir magnifice sanctitatis, qui hominem, furti gratia patibulo suspensum, uite restituit.



CAPUT XLuI. De Theodoro Massiliensi episcopo et Lupo ciue Turonensi: de eclipsi lune, et prodigioso sanguinis fluxu aliisque portentis.

Ipsis diebus Theodorus, Massilie episcopus, a Dinamio rectore Prouincie comprehensus iniuste et iniuriis affectus, dum inde liber ad regem Childebertum properaret, iterum a Guntranno rege capitur.  Cuius clerici odio eum habentes, hoc audito res ecclesie inuadunt, promptuaria spoliant; de ipso etiam pontifice crimina falso proloquuntur. Tunc Childebertus rex ad auunculum suum regem Guntrannum dirigit, mandans partem Massilie, quam ei post obitum patris sui dederat, sibi reddi; sin alias, sciret se eo plura amissurum. His Guntranno nequaquam assentiente et insuper uias in regno suo custodiri iubente, ne quis fidelium nepotis sui Massiliam adiret, Childebertus Gundulfum, senatorii generis uirum, suum uero domesticum, ducem creatum, memoratam direxit ad urbem. Qui per Turonicam eo tendens ciuitatem, a beato Gregorio agnitus  humanissime diebus quinque apud ipsum est habitus,  ac itineris necessariis sumptis est profectus. Cumque a Dinamio et clericis ipsi quidem introitus urbis, episcopo uero Theodoro, qui iam custodia solutus se ei iunxerat, ingressus negaretur ecclesie, tandem aliquando Dinamio suaserunt, ut in ecclesia Beati Stephani, que muris uicina erat, eis collocuturus descenderet. Quo dum uenisset, ab ostiariis ipse solus receptus est, ceteris qui cum sequebantur exclusis. Deductusque a Gundulfo ac antistite in salutatorium, increpatur grauiter. Illis itaque qui cum eo uenerant, et se non receptos indignabantur, fugatis, Gundulfus seniores capi precepit, uolens eos ad urbem deducere, ut illi portas aperirent. Interim Dinamius, agnoscens se captum teneri, ad pedes  eorum ruit, pollicens se portas reseraturum regique simul et pontifici de reliquo fidem seruaturum. Sua igitur fide dimissus, ducem pariter cum pontifice, exsultante omni populo, recepit in urbem. Clerici sane, qui eo impulsore nequiter contra suum egerant pastorem, dum ad domum eius se contulissent, fideiussores dare compulsi sunt ut regi Childeberto se presentarent. Gundulfus autem, recepta Massilia et episcopo sue sedi restituto, ad regem reuersus est. Dinamius autem, spreta quam promiserat fide antistiti, ad Guntrannum regem mittit qui dicerent se quidem urbem tradere uelle, sed Theodorum obstare; nec illi ciues ullatenus parituros, nisi sacerdos alicubi truderetur exsilio. Quibus uerbis rex irritatus, eum sibi uinctum exhiberi iussit.  Sed cum antistes, sibi metuens, non facile egrederetur ab urbe, euenit necessitas dedicande basilice suburbane. Dum igitur eo properaret, ex insidiis subito aduersarii prorumpentes, clericos ceterosque obsequentes cesos in fugam agunt ipsumque equo proprio deiectum uili imponentes iumento, ad regem deduxere. Cui Aquensem peruenienti ad urbem, Plentius episcopus clericos ac cetera uie attribuit necessaria. Porro rex eo discusso, dum immunem inuenisset a culpa, multis honoratum muneribus ad suam reuerti imperauit Ecclesiam. Qui a plebe cum letitia receptus, inuenit ecclesie res suasque a clericis peruasas. His quippe pro causis fedus inter Guntrannum et Childebertum ruptum,  discordiaque immensa acta est. uerumtamen regibus hoc modo ab inuicem dissidentibus, Lupus quidam ciuis Turonicus uxore defuncta, dum clericatum expeteret, a fratre Ambrosio ne id faceret prohibitus est, pollicente coniugem se eius congruam generi illi prouisurum. Cui rei dum studet dare operam, ab adultero, qui cum coniuge Ambrosii stupri rem habebat, utrique perempti sunt. Dumque unus alterum Deo subtrahere ac uite presentis oblectamentis tradere nititur, et se et illum perdidit.

Hoc anno Luna eclipsim passa est, et intra territorium Turonicum uerus de effracto pane sanguis effluxit. In Siluanectensi pago, hominis cuiusdam domus, cum ille mane surgeret, sanguine introrsum aspersa apparuit. Murus Suessionensis diuinitus  subuersus est. Andegauis terremotus factus est. Intra muros urbis Burdegalensis ingressi lupi canes deuorauerunt ignisque per celum cucurrisse uisus est.



CAPUT XLuII. De Prisci Iudei obstinatione et interitu.

Ea tempestate, Chilpericus rex, dum multos Iudeorum baptizari iussisset, et ipse eos ex sacro lauacro suscepisset, nullatenus Priscum familiarem suum  uerbis ad credendum conuertere poterat. Iubens ergo eum custodie mancipari, ab eo muneribus seducitur ut daretur ei spatium filium suum Massilensi Hebree coniungendi, ac tum demum iussa compleret. Sed qui noluit confiteri. Christum, non longo post tempore  descendit ad infernum. Nam orto inter ipsum ac quemdam Patirum, ex Iudeo conuersum, iurgio, ab eo gladio percussus interiit.



CAPUT XLuIII. De Chilperici ob interfectum presidium pontis Parisiensis in Guntrannum ultione.

Apud pontem Parisiace urbis memoratus princeps custodes posuerat, ut insidiatores de regno fratris sui Guntranni aduenientes arcerentur. Hos Asclepius, officio quondam ducis functus, nocte una omnes interemit, pagumque ponti proximum depopulatus est. Quapropter Chilpericus cum exercitu super fratrem irruere uolens, consiliis bonorum uirorum monitus restitit, mittens fratri legatos, ut mala sibi illata corrigeret. Ille iustitie amator,  prout monebatur, agere non distulit. uerumtamen Chilpericus his non contentus, aliquas a fratre ciuitates auferens, nouos eis comites prefecit, preceptum dans, ut earum tributa suo inferrentur thesauro.



CAPUT XLIX. De tabellariis Charterii episcopi deprehensis, et Theodorici ortu.

His diebus a Nunnichio comite Lemouicino duo detenti sunt homines, ex nomine Charterii Petrogorici antistitis litteras ferentes. In quibus, inter alia que de Chilperico continebantur maledicta, hoc etiam legebatur: »Quod episcopus quereretur se de paradiso pulsum descendisse ad infernum.«  Utique hoc uolens intelligi, quod a regno Guntranni in dominium deuenisset Chilperici. Quibus regi pariter cum delatoribus directis, precipitur adduci episcopus, de his rationem redditurus. Sed cum non facile conuinceretur, ad propria illesus regredi iubetur. Denique post funera filiorum, Chilperico filius nascitur, quem sequenti anno Parisius in Pascha baptizari fecit Theodoricumque nominauit.



CAPUT L. De legatione feciali Childeberti ad Chilpericum.

Porro Childebertus Egidium Remensem archiepiscopum, cum aliis optimatibus, ad Chilpericum patruum suum confirmandi federis, quod inierant, causa dirigit. Ex quibus Egidius in hunc modum  legationis retulit ordinem: »Pacem, quam tecum, gloriose rex, inclytus nepos tuus firmauit, petit omnino a te stabiliri. Fratris denique tui beneuolentia ideo uti nequit, quia partem eius ex Massilia iniuste retinet, neque transfugas reddere ei uult suos. Idcirco si, iunctis uiribus uestris, unanimes eius expugnationem adorsi fueritis, ultio debita pro illatis iniuriis ab eo facile exigi poterit.« Ad hec ita respondit rex: »Fratris, inquit, mei culpa tam est in aperto ut difficile occultari queat. Nam si dulcissimus nepos meus animo malefacta recenseat sua, reliquis pretermissis, reperiet patrem suum fraude Guntranni interisse. Quapropter et ego me spondeo adiutorem illi in ultionem paterne futurum necis, qui amiserim fratrem magne, si nunc uiueret, dilectionis.«  Hec dum rex perorasset, datis obsidibus fedus stabilitum est. Continuo Chilpericus exercitum de regno suo commoueri precepit, qui ciuitates fratri subditas obsidens, circumiacentes depopularetur agros. Tunc Berulfus partium eius dux, cum Turonicis et Andegauis una ex parte, Desiderius et Biadastis ex alio latere cum maxima multitudine, Bituricenses aggrediuntur. Quibus rex hoc dedit mandati ut, capta urbe, sacramenta de nomine exigerent suo. Sed Biturigi apud castrum Mediolanense, quod nunc Magdunum dicitur, quindecim armatorum millia Desiderio duci opponentes, cum eo conflixere. Reliqui duces urbem obsidione cinxerunt. Chilpericus uero, licet nondum exercitus Childeberti aduenisset, tamen quosdam de eius ducibus  secum habens, uniuersas copias suas per Parisius transducens, cuncta uastando Milidunum uenit. Cui Guntrannus non dubitauit obuiam ire, in solo Deo spem habens, cuneumque hostium, pre cupiditate ab aliis segregatum, crepusculo noctis aggressus ultima labefactauit pernicie. In crastinum, intercurrentibus legatis, frater cum fratre paciscitur, pollicentibus utrisque commissorum correctionem. Quippe Chilpericus, cum milites furto ac rapinis abstinere moneret, nec tamen obtemperarent, comitem Rotomagensem gladio percussit, sicque reliquos cercens, ad propria reduxit, cunctam prius restituens predam, captiuosque relaxans. At illi qui Bituricos obsederant, accepto nuntio ut inde recederent, quecunque oculi uiderant, manus rapiebant,  dum ad sua redirent.



CAPUT LI. De uulgi in Egidium episcopum seditione.

Childebertus autem omnes militie sue, quas aggregauerat, cohortes dum uno in loco detinet, murmur subito populi minoris aduersus duces et Egidium episcopum, nocte proxima, infremuit, dicentis: »Tollantur a facie regis, qui regnum eius inter se uenditant, qui urbes eius aliene subiiciunt ditioni.« Hec dicentes mane facto ad tentorium regis properant armati, ut Egidium interimerent pontificem. Quo cognito, sacerdos, ascenso equo, cum paucis fugam arripuit. Cui tam ueloces timor fugienti addidit alas ut labentem tibie fasciolam colligere  non curaret. Ea tamen causa illi auxilio fuit quod aduersarii equos, ad insequendum paratos, non habebant. Dumque illi moram in sequendo faciunt, ipse se intra urbem Remorum contulit. Post hec Guntrannus Childeberto nepoti suo partem Massilie, quam inuito eo retinebat, reddidit. Chilpericus quoque pro obitu filii, quem ei natum supra diximus fuisse, graui affectus merore, nuptias filie sue, quam regi Hispanie per legatos tunc desponderat, in posterum distulit. Quapropter, missis ueredariis, legatum qui in Hispaniam regrediebatur reuocauit, dicens ei: »Luctu pro morte filii grauatus, nuptias in tempus quod constitui celebrare nequeo.« uerum, legato insistente, uoluit eo dirigere filiam, quam ex Audouera susceperat Deoque in monasterio  Pictauiensi tradiderat. Sed a beata Radegunde prohibitus est.



CAPUT LII. De Mummolo magie et ueneficii insimulato.

Dum ista geruntur, relatio quorumdam ad Fredegundem cucurrit reginam, dicentium puerum, qui tunc defunctus erat, technis Mummoli sui prefecti, per quasdam mulierculas maleficiis et incantationibus uitam amisisse. Is regine iamdudum erat infensus. Que talia de eo audiens, rapi meretrices ad supplicia iubet, que se fatebantur carminibus multos interemisse innocentes, filiumque eius pro Mummoli donasse salute. Tunc quidem regina alias earum flammis tradidit, alias rotis innexuit. De Mummolo uero apud regem questa est. Quem rex  oneratum catenis adduci trabeque reuinctis post terga manibus suspendi precipiens, quid maleficii nosset interrogabat. Sed nil se de morte filii regis nosse dicens, hoc solummodo confessus est quod potiones precantationesque uarias a memoratis accepisset mulierculis, ad promerendam regis et regine gratiam. Tandem depositus, mandauit regi se nil sensisse penarum. Ille eum maleficum esse protestatus, loris durissimis flagellari, ac gladio percuti imperauit. Pro cuius uita regina, egre licet, obtinuit. Qui tamen non post multum dolore ipsorum tormentorum interiit. Regina autem assumens thesaurum pueri, uestes quidem omnes igne combussit, aurum uero fornace conflans terra obruit, ne quid esset quod ei filium ad memoriam reduceret.



CAPUT LIII. De clerici cuiusdam libidine, et inaratitudine detestanda.


Porro Etherius Lexouie episcopus clericum quemdam, propter puellam quamdam quam seduxerat, morti destinatum, uiginti redemit aureis. Cui, profitenti se doctorem fore litterarum, scholam committit. Sed cum a parentibus puerorum, quos docebat, sepe ad conuiuium uocaretur, unius matrem concupiuit. Quod cum illa casta indicasset uiro suo, et ille clericum ad supplicium quereret, iterum a pontifice liberatus pristino restituitur honori. Hic itaque miser tantorum oblitus beneficiorum, dum, una dierum, pontifex ad agricultores exercitandi  gratia exiisset, cum securi eum pone sequebatur. Conuersus sacerdos et uidens eum: »Ut quid, ait, me cum hac prosequeris dolabra?« Tunc ille, eius prouolutus pedibus, ueniam petiit, dicens: »Indulge, Pater sancte, reo facinus confitenti. Ab archidiacono namque ut talia auderem impulsus, ter iam eleuatis ad te percutiendum manibus, subita tegebar caligine ualidoque arripiebar tremore. At ubi deposueram manus, confestim et uisus et uigor redibat pristinus.« Quod ubi antistes audiuit, Deo gratias agens illum hec tacere iussit seque ad domum contulit. uerum archidiaconus perpendens per alium se non posse nocere episcopo, per seipsum calumniam fingit, asserens se uidisse mulierem a cubiculo pontificis egredientem. Statimque cum iam  dicto clerico irruens, episcopum uinciri imperat. Alligatur pontifex eius manibus, de cuius sepe brachiis uincula deiecerat, atque ab eo mancipatur custodie, quem sepius cenoso eduxerat de carcere. Interea cernens episcopus humanum sibi deesse auxilium, precibus opem implorat diuinam. Itaque diuinitus solutis uinculis, custodibusque sopitis, fugiens e custodia ad regem transiit Guntrannum. Tandem aduersarii inuenta occasione, regi Chilperico suggerunt, illum proditorem regni esse. uerum populus pro pastore mestus, direxit qui regem pro reducendo eo exorarent. Chilpericus ergo misit ad fratrem, ut pontificem ad suam dimitteret urbem, dicens se nil offense in ipso reperisse. Guntrannus autem multas episcopo tribuens pecunias, ad propria  eum remisit, datis ad antistites regni sui epistolis, ut illum muneribus honorarent. Qui iter faciens tanta a fidelibus suscepit munera, quanta uix ciuitati inferre sue quiuit.



CAPUT LIu. De Clotarii filii Chilperici ortu, partis Massilie per Mummolum restitutione, et Chilperici metu.

In illis diebus Chilperico denuo natus est filius, nomine Clotarius. Quapropter uniuersos carceres in regno suo Chilpericus aperiri iussit, et diuersorum reos criminum absolui. uerum idem rex Parisius urbem, contra pactum quod cum Francis inierat,  uiolenter intrauit. Ob quam rem portionem  eiusdem ciuitatis, que eum contingere uidebatur, iuste amisit. Mummolus partem Massilie, que Guntrannum ac Childebertum competebat, a se peruasam reddidit. Chilpericus, metuens Guntrannum et Childebertum contra se conspirasse, apud Camaracum thesauros omneque defensionis sue presidium constituens, exercitum sepe mouebat, et ac si ad prelium progressurus, in papilionibus residere faciebat.



CAPUT Lu. De Innocentio Ruthenorum et Sulpicio Biturigum episcopis, deque rosarum prematuritate et arboribus biferis.

Theodosio Ruthenorum episcopo defuncto, Innocentius Gaualitanorum comes, per decretum Brunechildis  regine, successit. Remigio quoque Biturigum presule decedente, Sulpicius a Guntranno rege substituitur: dicente prefato principe multis episcopatus competitoribus: »Non est, inquit, nostre consuetudo mansuetudinis ecclesias Christi pretio uendere, ne nos damnatione digni, et uos Mago Simoni similes uideamini.« Et hoc quidem rex dignum memoria protulit uerbum. Hoc anno rose uise sunt mense Ianuario; et arbores, que mense Iulio fructus protulerant, iterum mense Septembri alios protulerunt.



CAPUT LuI. De filie Chilperici regis per legatos desponsatione.

In cuius mensis Kalendis, Chilpericus filiam suam Hispanorum regi hoc ordine per legatos despondit.  ueniens Parisius, fiscalinorum multos a parentibus segregatos, cum filia Hispanias petere ui compellebat. E quibus aliqui uitam sibi laqueo extorserunt, ne a propinquis quoquam secederent. Multi etiam uiolentia illuc ire coacti, testamenta condiderunt, quasi in proximo uita carituri. Talisque tunc luctus Parisiacis erat incolis, qualis quondam fuit Aegyptiis interemptis primogenitis. E legatis sane Childeberti  unum clam interemptum fuisse ferunt. Suspicio erat Chilpericum eius necis fuisse auctorem. Qui tamen per reliquos nepoti mandans, nil se ex uetitis presumpturum, multa ex suo filie largitus est. Quinetiam  regina tanta in auro, argento uariisque uestibus protulit munera ut rex existimaret se inopem relinqui. Cernens illa turbari propter hoc regem, ad circumstantes Francos, ita ut Chilpericus audiret, sic locuta est: »Nullus, inquit, nostrum autumet hec regalium esse ornamenta thesaurorum. Quedam enim ipse princeps mihi dotis nomine contulit, quedam proprius labor acquisiuit, aliqua uestra munificentia tribuit.« Hac satisfactione suscepta, intentio regis quieuit. Francorum quoque primores filiam regis clarissimis ditauere donis. Tanta denique thesaurorum fuit copia, ut sex plaustra his onerata eam precederent. Que digrediens ab urbe Parisiorum, post oscula et lacrymas parentum, dum curru ueheretur, in ipso porte limine effracto  unius axe rote, ad terram corruit. Cui cum plurimi malam optarent horam, populus hoc pro auspicio suscepit. Dum octauo denique ab urbe milliario tentoria fixissent, quinquaginta uiri, raptis centum equis cum eorum aureis phaleris, ad Childebertum regem se contulerunt. Unde metuens Chilpericus, ne alique insidie pararentur filie a nepote suo uel fratre, quatuor millia armatorum eius deputauit tuitioni, quibus Bobo et Wado duces preerant. Precepit etiam ut de substantiis pauperum necessaria eis in itinere subministrarentur: ne fisci redditus aliquo modo minuerentur. Hac igitur cum pompa, cumque utriusque sexus multimoda familia, Hispanias petiit Chilperici regis filia.  Ii uero qui eam deducebant, cuncta per que ibant uastata linquebant.



CAPUT LuII. De Fredegundis astu et illecebris, et Chilperici obitu ac moribus. Deque Aurelianorum cum Blesensibus in Dunenses expeditione.

Erat autem prefata Fredegundis forma egregia, consilio callida, dolis  parem nescia. Que addicto ad suas libidines Chilperico, ita mentem eius cupiditate sui obstruxerat ut femineas uincere non preualens auiditates, quasi uile mancipium insolentie muliebri obsequeretur. Dum igitur impenso eam diligeret amore, quadam die, uenatum profecturus, e regia in stabulum descendit equorum. Regina uero estimans regem iam progressum,  in interiori cubiculo caput proprium aquis parabat abluere. Rex ergo iterum in regiam regressus, cubiculum post illam intrauit, et eam, ut iacebat, super scamnum acclinem baculo in posterioribus ludens percussit. Illa autumans Landericum hoc fecisse , ait: »Ut quid, Landerice, talia facere presumis!« Illico rex, ac si amens effectus, ubi hec audiuit, in suspicionem deductus, indignatione nimia furens animique impos, exsiliit, fugiens turpis corruptele contagia. Nec furentem capiebat aula. Itaque siluarum secreta petiit, ut uenatibus intentus tantam animo conceptam leniret iracundiam. Cognoscens uero regina non equo animo regem uerba  tulisse sua, et periculum sue imminere saluti, si eum opperiretur uenturum, timorem abiicit femineamque audaciam assumit. Et mittens uocari iussit Landericum, cui et dixit: »Res capitis tui, Landerice, nunc agitur; plusque tibi de sepultura quam de lectulo, nisi caues, in proximo cogitandum erit.« Narrauitque ei cuncta que dicta seu gesta fuerant. Quibus agnitis, Landericus reputare secum scelera sua ipse cepit et conscientie stimulis exagitari. Nullum fuge locum, nec euadendi subsidium sibi relictum; circumuentum, uelut quibusdam retibus, et captum teneri. Denique ingemiscens altius: »ue, inquit, diei, quo in tantam cordis amaritudinem deueni! Discrucior miser animo, et quid agam uel  quo me uertam ignoro.« Cui Fredegundis: »Ausculta, ait, paucis; et quid ego te facere uelim, et quid nobis profuturum sit, scies. Reuertente rege de uenatione, ut ei mos est, sub obscura nocte, immittantur homicide, qui premiorum pollicitatione contemptum sumentes uite, lethali eum perfodiant uulnere. Quo facto, nos securi a mortis periculo, cum filio regnabimus Chlotario.« Laudat Landericus consilium, et reuertentem de silua Chilpericum, his qui cum eo uenerant alio intentis, circumstantes qui missi fuerant precepto satisfaciunt, atque desilientem equo opprimunt, clamantes »insidiatores, a Childeberto rege Austrasio directos, dominum suum interemisse et se in pedes quantocius siluam  uersus dedisse.« Quo audito, qui aderant, arreptis equis, quos non uidebant insequi conati sunt. Quos cum minime inuenissent, ad propria sunt reuersi. Madalulfus Siluanectensis episcopus  ut eum interfectum cognouit, aduenit. Ablatoque eius corpore et ueste meliori circumdato, naui imposuit, et a Calensi uilla, ubi hec acta fuerant, Parisius deducens, in basilica sancti uincentii sepeliuit. Fuit uero Chilpericus gule deditus, cuius Deus uenter erat. In cuius tempore pauci clerici ad episcopatum sunt promoti, ipso neophytis ecclesias contradente. Ipse namque omnes sui temporis sapientes scientia se anteire existimans, composuit  duos libros imitari Sedulium uolens. In quibus plurimi uersus scazon erant, breues quoque syllabas pro longis, longasque pro breuibus continebant. Cumque et alia opuscula, uel hymnos, siue missas componeret, que nulla poterant ratione suscipi, cum ipsis etiam memorati superius libri a memoria aboliti sunt hominum. Causas pauperum non facile ad se ingredi sinebat, Ecclesias seu monasteria hostili odio insectabatur: adeo ut plerumque in palatio residens astantibus sibi diceret: »Ecce, diuitie nostre ad ecclesias transierunt; soli nunc episcopi regnant, solis eis defertur honor.« Sacerdotes etiam Domini sibi in fabulam uerterat et in prouerbium. Quid autem plura de eius prauis recensemus moribus? Nullum denique unquam perfecte dilexit, a  nullo dilectus est. Hoc modo periit inuisus suis, nec amabilis extraneis.

Defuncto Chilperico, Aurelianenses iuncti Belesensibus expeditionem super Dunenses agentes, eos inopinate oppresserunt; res eorum mobiles auferentes, immobiles igne cremantes. Sed eis ad sua redeuntibus, Carnotini cum Dunensibus federati similem per omnia ultionis inflixerunt plagam, par pari referentes. Et cum in maius ira augmentaretur, interuenientibus utriusque partis comitibus pax facta est.



CAPUT LuIII. De Fredegundis et thesaurariorum Chilperici profugiis.

Interea Fredegundis regina marito uiduata, ad  basilicam Parisiace urbis in honore sancte Marie dicatam, cum thesauris quos secum habebat se conferens, a Ragnemodo suscipitur episcopo. Nam thesaurarii Chilperici regis, cum thesauris apud Calam uicum repertis cumque missorio aureo quem idem rex magnis fabricarat impensis, ad Childebertum regem se contulerunt. Porro eadem regina prudenti consilio usa, ad Guntrannum regem legatos direxit, mandans se cum filio, quem ex Chilperico fratre ipsius susceperat, in clientelam illi uelle tradere. Guntrannus, de fratris interitu ueris indiciis certior factus, Parisius summo studio contendit. Occurrit autem ei Fredegundis et eum intra urbem recepit. Post quem Childebertus adueniens, dum a ciuibus  ingressus ei prohiberetur, ad patruum mittit, poscens ut pactum quod dudum inierant rectius firmaret. uerum memoratus princeps ipsos quidem legatos perfidie redarguit, quod eorum prauis consiliis amicitia, olim cum nepote iuncta, dirempta foret; se uero cum eis fedus non facturum respondit. His Childebertus sibi nuntiatis, iterum mandauit ut se de regno Chariberti, quod sibi debebatur, remoueret. Respondit ille »sibi magis deberi, qui frater defuncti erat, nec se ullo modo fraternam hereditatem alteri cessurum.« Rursum alios nuntios mittens Childebertus rogabat ut Fredegundis sibi ad supplicia traderetur, que patrem cum patruo maligno peremisset ingenio. Respondit ille »in proximo placitum cum nepote se habiturum,  ibique de his et similibus tractaturum.« Eosque ei a quo directi fuerant remisit. Occulte namque Fredegundi uidebatur patrocinari. Quam dum sepius ad conuiuium euocaret, una dierum e medio prandio regina surgens a rege inuitabatur, ut aliquid cibi adhuc sumeret. Sed illa iuxta consuetudinem mulierum sibi accidisse dicente ut pro conceptu surgeret, rex admiratus est, sciens nondum quartum preteriisse mensem, quo alterum pepererat.



CAPUT LIX. De Clotarii filii Chilperici per principes inauguratione, deque Guntranni plausibili ad populum concione.

Principes sane Chilperici, e quibus Ansoaldus primus erat, acceptum filium eius Clotarium per  ciuitates regni eius circumduxerunt, et sacramenta ex nomine ipsius atque Guntranni susceperunt. Guntrannus uero uniuersos, quos Chilpericus iniuste oppresserat, releuans, Ecclesiis testamenta ab eo ablata restituit. Sed suspectus horum inter quos uenerat malitiam, nusquam nisi armis custodibusque uallatus progrediebatur. Unde quadam die in ecclesia facto silentio, circumstantem populi multitudinem hac uoce rogauit: »Obsecro, inquiens, uos qui adestis populi, ut firmiorem quam fratribus meis ante hoc non seruastis, mihi fidem custodiatis, quatenus ualeam cum quiete nepotes enutrire meos, uosque cum iustitia regere: ne forte  me ante tempus sublato, et ipsi careant  nutritore, et uos rectore.« Cumque eius uerba admirans populus laudasset, Dominum pro eius rogabat salute.



CAPUT LX. De Rigundis detentione, et dotis eius occupatione.

Dum hec agerentur, Rigundis Chilperici regis filia , Tolosam ueniens, moras itineris ibi innectere cepit. Sed, perlato ad aures Desiderii urbis ducis de morte Chilperici nuntio, capta ac thesauris omnibus spoliata in basilicam sancte Marie confugit. Cui Desiderius arctum constituens uictum, thesaurum sigillo munitum, in quadam domo fortissimis tradidit uiris custodiendum, et ipse ad Mummolum Auenione residentem transiit.



CAPUT LXI. De Theodori Massiliensis, qui pseudofratrem Guntranni extulerat, multa; et de prodigiis eius anni.


Noua iterum contra Theodorum Massilie pontificem iurgia sunt orta, eo quod Gundoaldum quemdam, qui se fratrem Guntranni falso asserebat, suscepisset. De cuius origine pauca disserere libet. Hic denique Gundoaldus, in Galliis natus moreque regum, a matre sua enutritus , comam capitis profusam gerebat. Oblatus itaque a matre Childeberto seniori est, dicente ea quod Clotarii fratris eius filius esset. Sed quia Clotarius eum odio habebat,  ideo ad ipsum, cuius nepos erat, delatus ut ab eo educaretur. Quem Childebertus, expers filiorum, ad educandum suscepit, poscentique Clotario uidendum transmisit. Ille intuitus eum incidi eius precepit capillos, hunc suum negans filium fuisse. Post obitum quoque eius, dum a Chereberto eius filio loco fratris aleretur, a Sigeberto euocatus, iterum incisis crinibus Colonie in custodiam truditur. Unde fuga elapsus, succrescentibus capillis primum ad Narsetem Italiam tunc gubernantem, indeque ad imperatorem transiens, familiarissimus ei efficitur. Lapso sane pauci temporis interuallo, Guntrannus Boso, cuius supra meminimus, ad sepulcrum Domini orationis gratia properans, eum Constantinopoli reperit. A quo, ut ipse post asseruit, sollicitatus  ad Gallias rediit, et a Theodoro episcopo Massilie exceptus, sumptis ab eo equis ad Mummolum ducem, qui a Guntranno rege desciscens Auenionem confugerat, se confert. Quod Guntrannus Boso agnoscens, eius se uelle conatibus contraire assimulans, Theodorum episcopum in custodiam posuit, arguens eum insidiatorem regni ausum fuisse suscipere. Sed pontifice sub duris custodibus Dominum exorante, lux immensa totam subito in qua custodiebatur repleuit cellulam, ita ut dux memoratus nimio arriperetur timore. Ductus tamen antistes ad Guntrannum regem, cum Epiphanio antistite, qui ex Italia Massiliam demigrauerat, iterum mancipatur custodie. In qua quidem Epiphanius obiit, Theodorus uero innoxius repertus ad sua rediit.  Nam prolatis litteris ex nomine fidelium Childeberti, quibus inscriptum erat ut Gundoaldum honorificentissime exciperet, absolutus est. Guntrannus sane dux cum alio duce Guntranni regis, thesauros Gundoaldi, qui ad quamdam maris insulam euentum rei prestolando demigrauerat, diuidens, non paruum auri ac argenti pondus in urbem Aruernorum deuexit. Ex qua ad Childebertum demigrans, in redeundo a Guntranno rege cum filio captus minis ab eo terrebatur; quodque penis, pro inuitato a se Gundoaldo, consumeretur interminantem sepe audiebat. Cui ille: »Ex hoc, inquam, me innocentem comprobabo, cum filio in obsidatum tradito, Mummolum, eius fautorem ingenio, captum  tibi tradidero.« Credidit rex pollicenti et, retento puero, ipsum siuit abire. Qui Auenionem cum copiosa suorum manu uallans urbem, quibusdam satellitibus Rhodano submersis, ipse, colloqui Mummolo cupiens, super ripam brachii fluuialis, quo ciuitas cingitur, deambulat. Hortatu denique Mummoli, spondentis nil aduersi eum passurum, flumen cum uno ex amicis ingressus, socio aquis submerso, Boso undis se huc illucque circumferentibus, hastam a milite sibi protensam arripiens, ereptus est. Demum, illatis sibi a Mummolo conuiciis et grauioribus illi a se relatis, dum eum obsideret, Gundulfus, cuius supra meminimus, missus a Childeberto, eum ab obsidione remouit, Mummolum secum deducens in Aruernum. Qui diu ibi residere fastidiens,  ad suam, unde digressus fuerat, rediit ciuitatem; iunctusque duci Desiderio, qui ad eum, ut diximus, de pago uenerat Tholosano, euocatum Gundoaldum, more antiquorum Francorum, regem proclamantes esse suum, eleuauerunt super clypeum. Cumque tertio totum cum eo circumissent exercitum. clypeus repente ruens cum rege, uix a terra eleuari potuit.

Erat, dum talia agerentur, mensis decimus, apparueruntque in uineis pampini cum uuis ad plenum formatis, et in arboribus flores. Pharus quoque ignea, per celum nocte currens media, late mundum luce lustrauit clara. Columna etiam ignis celo pendere est uisa, cui superposita erat stella magna. Que estimabant homines interitus Gundoaldi esse  indicia, cum et terra tremeret ac alia multa parerent signa.



CAPUT LXII. De Guntranni cum coheredibus regni concertatione.

Illis diebus Guntrannus rex duces suos ad peruadendas urbes, quas Sigebertus de regno Chariberti fratris amborum tenuerat, quasque Chilpericus Childeberto nepoti suo, ex fratre Sigeberto genito, ui preripuerat, direxit. uerumtamen Gariricus, comes partium Childeberti, post mortem Chilperici sacramenta fidelitatis a Lemouicinis, domini sui uice, exegerat. Ceterum Pictauis paria acturus ueniens, a ciuibus cum gratia susceptus, audiuit Bituricos. qui regi parebant Guntranno, hostiliter in Turonicos irruisse, quoniam quidem et ipsi iam se  ad Childebertum contulerant. Idcirco, Bituricensibus territorium Turonicum depopulantibus, Maroialensis uici ecclesia, sancto Martino dicata, ab eis est cremata. Ubi euidens apparuit uirtus beati confessoris, pallam altari cum circumiacentibus herbis a flamma defendentis. Mirabile dictu, trahes ingentes igne fuisse combustas, et mollitiem lintei seu herbarum mansisse intactam. Cognoscens ergo Gariricus que agebantur, misit qui Turonensibus denuntiarent ne ullatenus se ad partem Guntranni transferrent. Ad que mandata Gregorius episcopus hec reddidit responsa: »Guntranno regi, post fratrum obitum, omne regnum Francorum eo iure deberi, ut quemadmodum Clotarius pater eius super  proprios filios, sic Guntrannus super nepotes suos principaretur. Non igitur se repugnaturos, sed ipsum quoque inepte agere se dixit estimare, qui putaret tanto principi repugnare se posse.« uidens comes non qualia ipse uoluerat, sed qualia mandauerat rex, a Turonensibus geri, relicto in urbe Pictauorum Eberone Childeberti regis cubiculario, ipse quasi exercitum contra inimicos congregaturus exinde discessit. Tunc Pictaui fines suos uastari cernentes , legatos eis de pace miserunt, petentes ut usque ad placitum, quod patruus cum nepote constituerat, quiescerent. Et tum demum illum, quem Deus sorsque dedisset, dominum  essent habituri. Sed, illis respondentibus petitiones eorum non se preposituros regis preceptis, coacti Pictaui, sacramento se fideles Guntranno fore spondentes, fautores Childeberti a suis pepulere menibus. Nec tamen hec facientes diu in fide durarunt. Tandem, adueniente die colloquio regum prefinito, Childebertus mandat Egidio Remensi archiepiscopo legatione fungi apud patruum. Qui nil moratus, ad Guntrannum pergit hocque initium sermonis ad demulcendum principem habuit: »Gratias, inquit, precellentissime regum, omnipotenti referimus Deo, qui tibi non solum regni tranquillitatem, uerum et augmentum quotidie attribuit.« Cui rex: »Illi, ait, uere sunt gratie referende, qui omnium est benignissimus gubernator regnorum; non tibi,  cunctorum nequissimo hominum, cuius consilio mearum sunt uastati fines urbium, qui, sub ueste ouina, non Domini sacerdotis, uerum crudelissimi geris officium proditoris.« Silente ad ista sacerdote, pre nimia indignatione unus legatorum ait regi: »Mandat tibi gloriosissimus nepos tuus, dominus noster Childebertus rex, ut patris eius hereditatem illi ad integrum reformes.« Ad hec Guntrannus rex respondit: »Iam me ex hac causa responso satis fecisse arbitrabar. Responderam enim in alio placito quod et nunc respondebo, pactionibus ea mihi cessisse, nec me ulli eis cessurum nisi gratia amicitiarum.« Tunc alter e legatis his ad regem usus est uerbis: »Si hec, inquiens, optime princeps, difficilia  tibi uidentur impetratu, saltem illa impetret, ut Fredegundis ei ad supplicia dedatur, que patrem eius cum patruo nefandissime interemit.« Huic quoque rex hoc reddidit responsum: »Tradi ei, dicens, nullatenus potest, eo quod filium regem ac rege genitum habet, et eam innocentem a crimine quo impetitur esse puto.« Post hec Guntrannus Boso, qui dudum, ut predictum est, ad Childebertum transierat et tunc cum legatis ibi aduenerat, quasi aliqua regi Guntranno suggesturus, ad eum accessit. Iubet rex silere, atque eum huiusmodi preuenit sermone: »Quid ais, o bone uir? cuius prudentia ideo Orientis expetiit regna ut nobis ballomirem quemdam  inde arcesseret qui urbes nostras peruaderet. O  semper perfide, et nullo modo in his que promiseris permanens!« Respondit ad ista Boso: »Tibi, inquiens, regi in solio regali residenti nemo audet contradicendo obloqui. uerumtamen si quisquam meorum equalium istud mihi impingeret crimen, obiecta armis refellens, Deo opitulante, et te spectante, eum potenter superarem.« Tacentibus interim ceteris, rex subiunxit: »Cunctos pie uiuentes hoc indignari oportet ac conari ut et medio auferatur hominum tyrannus hic; cuius pater procurator fuit regalium molendinorum, et  lane opificio uitam produxit suam,« et quamuis fieri possit ut unus homo utriusque sit artis peritus, propter opprobrium tamen regis quidam ex legatis calumniari cepit, dicens: »Ne loquaris tam inculte,  o rex. Nam qua ratione potest existere ut cuiulsibet hominis sint duo patres, re spirituali excepta? Non sunt hec regie dignitati congruentia uerba.« Uniuersis igitur pro his sermonibus in risum solutis, alius legatorum dixit regi: »uale dicimus tibi, o rex, et quia nepotis tui pacem aspernaris, scito securim fore paratam, qua fratres percussi sunt tui, ut ea excidaris.« His dictis, iussit rex eos a conspectu suo pelli, ac super capita recedentium stercora de plateis collecta proiici. Pro tanta igitur iniuria uehemens inter reges discordia exorta est.



CAPUT LXIII. De Fredegundis regine in asylo Parisiensi seuitia per Audonem inflammata.

Per idem tempus, Leonardus quidam optimatum  Chilperici a partibus Tolose adueniens, Fredegundi regine adhuc in maiore ecclesia Parisiaca residenti intimauit se fuga lapsum ab eius filia; quam affirmabat in magna uictus ac uestitus degere inopia. Quibus uerbis regina indignata, precepit ab eo auferri balteum quem ex munere memorati meruerat regis, ac omni priuari dignitate. Simili modo multos ab obsequio filie recedentes uel honore priuauit, uel contumeliis seu penis affecit. Nec uerebatur Dominum, aut eius Genitricem, in cuius manebat basilica, dum peruersa ageret adherente ei Audone, suo in malis omnibus cooperatore; quem populus tunc peremisset, nisi in ecclesiam confugisset.



CAPUT LXIu. De Pretextati episcopi Rothomagensis restitutione.

 Pretextatum sane Rothomagensem pontificem de exsilio mandauit Guntrannus rex reduci. Propter quem cum synodum uellet rex congregare, Ragnemodus Parisiensis antistes dixit a sacerdotibus nequaquam eum communione fuisse priuatum, nec esse necesse ideo episcopos uocari. Sic demum Pretextatus urbi restitutus est sue.



CAPUT LXu. De diligenti Guntranni custodia sui, et Fredegundis in agrum perfugio et fraude.

Interea commorante rege apud urbem Parisiacam, adueniens quidam pauper suggessit ei ut se a Faraulfo, Chilperici quondam cubiculario, obseruaret, dicens »se consilium eius, quod de perimendo  rege conceperat, compertum habere.« Audito hoc, rex interrogatum quidem et negantem dimisit, se uero ita armis et custodibus muniuit ut nusquam nec ad ecclesiam quidem sine armorum aut custodum munimento procederet. Fredegundem autem in Rotoialensem, Rothomagensis territorii uicum, ad peragendum quod superesse poterat uite, direxit. Quam multi optimatum Chilperici prosecuti, eam inibi cum Melanio  reliquerunt, promittentes se filio eius Clotario fideliter parituros. At illa exsortem se honoris relictam indignata, et Brunechildem potentiorem  estimans, clericum quemdam fallendi dolis instructum ad eam dirigit, quatenus simulando  strenuum famulatum, occultum mortis inferret ictum. Qui, domine iussis obtemperans, fingit se, crudelitate Fredegundis offensum, ad Brunechildis properasse conspectum, quod audierit eius benignum in omnes affectum. Tandem in partem susceptus amicitiarum, omnibus adulabatur, dominam etiam usque ad cubiculi deducens ianuam, cequalibus se prebens beniuolum, maioribus subiectum. Sed non diu, quis esset, suspicione imminente, ualuit tegere; nempe, questioni subditus, prodidit omnia malignitatis arcana et, diris affectus suppliciis, ad priorem remissus est dominam. Cui que sibi accidissent enarrans, ut quasi suspicio auferri ab animo Brunechildis posset, re autem uera ut penas pron on perpetrato lueret scelere, manuum  ac pedum abscisione ab ea est multatus.



CAPUT LXuI. De Eberulfi punitione, et in beatum Gregorium Turonensem simultate, et Guntranni gestis.

Interiectis diebus, Guntrannus rex Cabilonis regressus, fraterne necis auctorem sollicite inuestigans, per responsales Fredegundis Eberulfum, in palatio Chilperici cubiculariis prepositum, eius sceleris cognouit esse caput. Rogatus uero ab ea idem Eberulfus fuerat ne ipsam desereret. Qui, dum consensum ei denegasset suum, ob id apud regem accusatus est ab illa. Rex igitur, felle commotus, circumstantibus amicis iurauit »se non solum homicidam, uerum cunctam eius perditurum generationem, quatenus ausus interficiendorum regum de  regno tolleretur Francorum.« Hoc terrore perculsus uir supra nominatus, ad basilicam Sancti Martini cum clericis, quibus frequentes intulerat iniurias, aufugit. Tunc Aurelianenses eam Blesensibus ad custodiendum, ne exinde uspiam dilaberetur, iussu regis alternas sortiti uices, in eundo ac redeundo multas agebant predas. Dumque duo, qui mulas iam dicti rapiebant confessoris, ad domum cuiusdam rustici potum petituri aduenissent, et ille se habere negaret, unus eorum, protenta hasta, ut eum percuteret, ab eo ictu gladii peremptus est. Alter, casu socii perterritus, aufugiens que male peruaserant reddidit. Post hec facultas omnis Eberulfi, que multa erat ualde, diuersis a rege concessa. Domus  quoque, quam intra muros possidebat Turonicos, adeo direptioni tradita est ut nil nisi nudi superessent parietes. Pro his itaque causis calumnias sancto antistiti inferebat Gregorio, quasi cuncta eius gererentur consilio; minabaturque quod si unquam regis rediret in gratiam, similem ei retribueret uicissitudinem. uerum antistes plus clementia pro eius miseriis quam indignatione pro illatis ab eo commouebatur iniuriis. Cumque foret eidem misero domicilium in sancti Martini salutatorio, et a presbytero  relique clauderentur ianue, per ostium illius salutatorii ingressi ecclesiam pueri uel puelle uniuersa rimabantur ornamenta sacri templi. Quod postquam custos sacre edis animaduertit, ac ferreis  ipsas fores affixit clauis, media ferme nocte, in ipsis nocturnalibus hymnis, a prefato Eberulfo episcopus Gregorius et clerici tantis lacessiti sunt conuiciis ut laudes Deo debitas relinquere cogerentur. Sed et clericum quemdam iam temulentus, quod uinum sibi non largiretur, super scamnum extensum pene usque ad mortem flagellis cecidit, multorumque cedem in atrio beati antistitis exercuit, non ueritus illi ingerere contumeliam cuius quotidie flagitabat clementiam.

Porro una noctium uidit idem episcopus somnium, quod eidem uiro retulit, in hunc se habens modum: »uidebam, ait, me sacrosancti Martini astantem altari ac Dominici celebrare mysteria sacrificii, Guntrannumque regem, ipsam ingressum orationis  domum, suis imperantem ut te a palla altaris, cui inherebas, euulsum foras pellerent. Cui cum, intermissis ego missarum solemniis, me obuium preberem, et, ne te contingerent, manibus quoque detinerem, tu interea ara sacra deserta huc illucque pauitans circumflectebaris. Tum ego, ex hoc molestus, dum tibi innuerem ne quoquam abscederes, euigilaui, mecum in animo uisionis reuoluens causam.« Ad hec Eberulfus: »Multum, ait, cogitatio mea cum uiso quadrat quoque tuo.---Quidnam cogitas, inquit antistes?---Cogito, infit ille, si me Guntrannus rex hinc uoluerit extrudere, una manu palle altaris inherente, altera te cum clericis gladio trucidare.« Intellexit episcopus illum demonis instinctu talia effari. Nec longum fluxerat tempus, ceperunt  fieri actu manifesta, que fuerant episcopo uisu reuelata. Denique, Guntranno querente uirum, qui arte ab ecclesia educens Eberulfum, aut sibi adduceret uinctum aut gladio relinqueret trucidatum, obtulit se Claudius quidam, ad id opus strenuum spondens se fore ministrum. Pollicito itaque sibi tanti sceleris pretio, ad Eberulfum accedit; iurat per Deum perque omnia celi ac terre sancta, nullum fidelius aut posse aut uelle causam eius apud regem exsequi quam se. Perpendebat enim infelix alio eum non posse commodius decipi commento quam suo periurio. Quid plura? Credidit miser deieranti, ac in crastinum a clericis accitus, cum eo ad conuiuium accedit. Finitis epulis, Eberulfo, secum per atrium  basilice deambulanti et mutuam amicitiam iureiurando pollicenti, ait Claudius: »Si forte facultas foret iucundiora reperiri uina, faterer me eorum ardere desiderio.« Respondens Eberulfus cuncta que cuperet se prebiturum, dum modo dignaretur eius adire hospitium, uniuersos dirigit pueros, potioris uini haustum quesituros. Cernens Claudius illum resedisse solum, cuius magis ipse lethum quam aliud sitiret merum, manus eleuans erga sancti Martini sepulcrum, eum in hunc exorabat modum: »Te, inquiens, sancte confessor, oro, ut sospes reuisam coniugem cum filio. »His dictis, euaginato gladio impetum faciebat in aduersarium. Cuius conatum unus intelligens famulorum, brachiis complexum resupinat Eberulfum. Qui iam a Claudio saucius,  ibi uagina exemptum ensem inimici defixit in latera; sicque a circumstantibus eius satellitibus inuasus, multis telorum interfectus est ictibus. Claudius uero, tam immanis facinoris sibi male conscius, ad cellam abbatis, confosso latere abscissoque pollice, profugit, poscens se occuli ab eo. uerumtamen irruentibus Eberulfi stipatoribus, uallatur armis domus, iacula per fenestras intro iaciuntur: abba quoque uix a duobus clericis illesus reseratis extrahitur ostiis. Per que introgressi aduersarii Claudium sub lecto latitantem nacti iugulant, sociosque eius simul. Quorum corpora, a domo protracta ac super nudam humum iacentia, parentes amicique colligentes sepelierunt. Ad uindicandum autem homicidium in sacre edis atrio perpetratum, etiam energumini ac  pauperes, pro foribus excubantes, cum fustibus et saxis properarunt. Hanc igitur ad se causam perlatam rex Guntrannus grauiter primo quidem tulit, donec, comperto rei geste ordine, animum ad alia tractanda conuertit. Substantiam Eberulfi ii, quibus regalis eam contribuerat potestas, auferentes, uxorem eius inopem reliquerunt.



CAPUT LXuII. De Pictauiensis episcopi redemptione, ac populi reconciliatione.

Anno X regni Childeberti, Guntranni autem XXIu, idem princeps aduersum Gundoaldum exercitum ex uniuersis urbibus sibi subiectis commouit. E quibus Aurelianenses cum Bituricensibus, Pictauiensem  aggressi ciuitatem, ciues, qui iam a fide desciuerant, ad pristinam ui reuocantes societatem, episcopum iniuriis afficere moliebantur. At ille, comminuto uno ecclesiastici monasterii aureo calice, se quidem ab exsilio, populum autem a captiuitate redemit.



CAPUT LXuIII. De Gundoaldi gestis et aliis quibusdam.

In illis diebus, Gundoaldus iter Pictauis destinatum, audita expeditione, ad Engolismam deflexit. Ubi ab antistite et proceribus gratanter exceptus, eorum remunerata sedulitate, Petrogoricas tendit. Cuius presulem male mulctatum reliquit, eo quod se cum fauore non excepisset. Indeque Tolosam petens, premissis militibus, Magnulfo pontifici sibi  occursum iri mandat. Quapropter Magnulfus conuocatam plebem hortatur monetque ut uiriliter repugnent, ne forte calamitati quam quondam sub Sigulpho experti sunt, iterato subdantur; meminerintque quatenus Desiderius, ipsius dux urbis, memorati experiatur fortunam uiri, si quid simile molitus fuerit. Et hec quidem populum ad rebellandum excitauerunt. Sed robur aduentantis exercitus portas aperiri suasit. Receptum igitur Gundoaldum urbe ac secum prandentem, his episcopus affatur uerbis: »Licet te filium Clotarii regnumque tibi deberi astruas, incredibile tamen apud nostros manet animos te que ceperis posse perficere.« Respondit ad ista Gundoaldus: »Ego inquit, et Clotario me genitum fateor, et debitam regni portionem  in presentiarum adeptus, urbe capta Parisiorum, ibi propriam statuam sedem.---Nunquam, ait pontifex, tu ista, impediente Christo, complebis, quandiu quispiam regii superfuerit germinis.« Tum Mummolus alapa Domini sacerdotem percussit, dicens: »Non pudet, ineptissime, tam nugacibus dominum nostrum regem confutare uerbis?« Desiderius quoque, agnitis his que contra salutem suam populo suaserat, pugnis eum fustibusque cum reliquis cecidit, ac post, fune reuinctum pedes, direxit in exsilium, raptis tam ipsius quam Ecclesie facultatibus. Franci itaque, qui undique ad persequendum Gundoaldum permoti fuerant, usque ad Dordoniam progressi flumen, prestolabantur si quos eius, fama ferente, persentiscerent motus. Sociauerat se ei Waldo cubicularius  Rigundis, uir haud spernende potentie, reliquis puelle ministris fuga dilapsis. Sed et Desiderius cum Mummolo ac Bladaste, necnon sagittario  intimi erant in consilio, perque eos res agebatur. His diebus ad amicos in superiori Francia degentes misit epistolas, duobus eas tradens ferendas clericis; quorum unus Caturcine urbis incola, ligneam quam ferebat cauans tabulam, immissis litteris ceram superinduxit. Nil tamen illum hec fraus iuuit, quin a fidelibus Guntranni regis deprehensus, patefacta legatione, post flagella custodie cum socio manciparetur. Porro Gundoaldus ad Burdegalensem transiens ciuitatem, Bertranno presule humanissime se suscipiente, aliquandiu ibi resedit. Querenti  uero ei que res inexpugnabilem hostibus eum efficeret indicatum ab uno familiarium est, quemdam Orientis regem, reliquias sancti martyris Sergii brachio alligatas ferentem, semper aduersariis preualere. Cumque sollicite inuestigaret quis huius testis Domini patrocinia possideret, Bertrannus episcopus dixit esse in eadem urbe quemdam Syrum negotiatorem, nomine Eufronem, qui olim ab Oriente ea detulit. »Hic, inquiens, in domo sua, quam Ecclesiam consecrauit, inter alia miracula illius dilecti Dei meritis patrata, hoc etiam uidere promeruit quod, ciuitate flammata, ipsa basilica permansit intacta.« Mittitur e uestigio Mummolus dux cum ipso episcopo, memoratas inquisiturus reliquias. Cui acrius inquirenti  responsum Eufron reddidit: »Noli, obsecro, me etate confectum defatigare senem, nec sancto illi inferre iniuriam. uerum acceptis centum aureis, ab hac desiste intentione.« Econtra ille asserens se, etiam si ducenti darentur, cepta non deserturum, insuper uidens capsulam de pariete pendere, apposita scala, iubet diacono ut ascendens loculum deponeret. Qui precepto parens, dum sancta manu tangeret pignora, tanto arrigitur tremore, ut confestim ruiturum omnes ipsum putarent. Deposita tamen Mummolo tradidit. Ille, inuentum os pretiosi martyris, ausu temerario percussum cultello, in tres partitur partes. Quibus resilientibus nec usquam apparentibus, magnus astantes inuadit horror. Prostratis autem illis ad orationem, flenteque  precipue sene, qui se tanto ingemiscebat priuatum patrocinio, apparuerunt particule haud procul posite. Harum una Mummolus assumpta discessit. Sed beatus martyr id sibi non gratum fore ex hoc precipue ostendit quod eidem uiro, cuius hec acta fuerant imperio, noluit esse auxilio. uerumtamen idem Gundoaldus, iterato duos ad regem Guntrannum destinans legatos , iussit illis uirgas ferre sacratas; quibus prolatis, totius immunes forent iniurie. Hi itaque qui directi erant incaute legationem suam prius popularibus uulgarunt quam regi presentarentur. Unde rex, eos sibi exhiberi iubens uinctos, seuere interrogat unde, uel a quo, seu a quibus directi essent. Illi rem omnem, ut erat, enarrant ordine.  Missos se a Gundoaldo Clotarii  regis filio, quatenus debitam repeterent regni partem. »Que, inquiunt, nimature restituatur, cum circumiacentibus in proximo depopulabitur urbibus. Nec paruam illico coactam aiebant bellatorum manum, cum, preter Aquitanicas copias, ualidos speraret sibi ex Austria adfuturos auxiliatores, idque prepotentes ducum ex regno Childeberti nosse, an ipsi uera prosequerentur.« Et hec quidem legati ad primam interrogationem prodiderunt. Postea uero, ad trocleas extensi et diutissime cesi, indicarunt Rigundem Chilperici filiam cum Magnulfo, Tolasano pontifice, in exsilium relegatam. Demum, custodie deputati, usque ad aliam audientiam iubentur asseruari.



CAPUT LXIX. De Childeberti et Guntranni reconciliatione, et Guntranni consilio Childeberto dato, deque Gundoaldi factione.


Interea Childebertus, nuntiis patrui impellentibus, a loco sue habitationis digressus aduenit ei collocuturus. Tunc, ex precepto Guntranni, supramemorati in amborum presentiam perducti uiri, cum prius relata iterum recapitulassent, addiderunt uniuersos Rigundis thesauros a Gundoaldo peruasos ipsumque dicere solitum, inuitante Guntranno-Bosone ab Oriente se ad Gallias transiisse. Cumque principibus Childeberti hec nota esse asseuerarent, suspicio nata est ideo aliquos ad presens colloquium uenire  distulisse. Tunc demum Guntrannus rex hastam, quam manu gerebat, nepoti tradidit, inquiens: »Hoc, amantissime nepos, indicio noueris te mihi successurum in regno. Idcirco, tradita tibi a me potestate, cunctas regni mei ciuitates, tanquam tuas, dispone, reminiscens te solum ex nostra superesse stirpe.« Ita quidem rex, audiente omni populo, proferens, semotum a cetu aliorum nepotem monuit ne cui manifesta faceret que ipse ei dicturus foret. Denique instruens eum quos fidelium de rebus agendis consuli, quosue oporteret a consilio remoueri. seu quibus proprii corporis tuendi curam committi, Egidii episcopi fraudulentias ac periuria, matris quoque Brunichildis uersutias cauendas premonuit. Finita sermocinatione, ad conuiuium ambo reges  consederunt. Et inter redundantioris mense epulas, serenissimus princeps Guntranus sic alloquitur conuiuas: »Hortor uos, inclyti Francie primates, ut, nepotem meum summo dignum honore censentes, fidei cultum ei exibeatis, quandoquidem ipse, transgressus euum pueritie, suadet meliora de se sperare. Nec contemnatis, ut puerum; sed reueremini ut dominum.« Post hec, Childebertus, restitutis sibi a patruo ciuitatibus, quas pater tenuerat suus, ad propria maturauit regressum.



CAPUT LXX. De Gundoaldi in Conuenas fraude.

Ea tempestate, Gundoaldus a Desiderio derelictus una cum Mummolo, Bladaste ac Waddone, siue Sagittario, Conuenas urbem ingreditur. Ea urbs in  cacumine precelsi montis trans Garumnam sita est, procul ceteris remotis montibus. Ad radices rupis fons oritur, cui imminet desuper turris altissima, que ciues per cuniculum descendentes aquarum a lesione defendat hostium. Circumuentis igitur, memoratus uir, eiusdem urbis incolis, ut bona sua intra muros propter aduentantem reconderent exercitum, dum illi eius monitis paruissent, hac eos fraude decepit. Confingens enim hostes iam in proximo esse, ita eos affatur: »En, inimici, egredimini ad resistendum eis.« Quibus digressis, expulso etiam antistite, post eos clausit portas seque ad repugnandum cum satellitibus parat. Quam ceca mens hominum ignara futuri! Fuit profecto, post, illi dies  quo, magno emptos pretio, eos qui pellebantur uellet uidere receptos, reiectis his qui putabantur fidissimi.



CAPUT LXXI. De litteris a Guntranno ad Gundoaldum missis, de auri direptione, et de claustri uincentiani apud Agennenses spoliatione, et eius ultione, deque callida Gundoaldi querela et reliquis gestis.

His diebus, Guntrannus rex litteras ex persona Brunichildis ei transmisit, suadentis ut, dimissis quas aggregauerat ad hiberna copiis, ipse Burdegalim hiematum secederet. At hostilis duces agminis, quos super Dordoniam castrametatos fuisse prefati sumus, audientes Gundoaldum ulteriorem tenere Garumne ripam fluminis, collecta uirorum fortium  expeditaque multitudine, fluuium natatu transmeare disposuerunt. E quibus aliqui, infirmis equis uecti, fluuialis aque oppressione perierunt. Reliqui, natando ad contrarium delati littus, offenderunt in itinere maximum camelorum mulorumque numerum, auro et argento onustorum, quos fugientes aduersarii reliquerant. Quibus captis et, ob impedimenta, cum residuis uulgi dimissis, ipsi quammaximis possunt itineribus Gundoaldum persequuntur. Et uenientes ad basilicam Sancti uincentii Agennensis territorii, resistentibus his qui eo res suas contulerant, ignem ostiis admouent, consumptisque eis, uniuersa intro reperta, cum sacri ministerii utensilibus, auferunt. Adfuit e uestigio diuina ultio et, quorumdam manibus  sacro igne ardentibus, alii demonibus replebantur, quidam semetipsos interimebant. Tandem residui, Conuenas peruenientes, in campestribus castra posuerunt. uastatur primum tota suburbana regio. Unde quidam, acriori prede succensi cupiditate, dum longius a suis recederent, a uicinarum urbium custodibus trucidabantur. Interea, obsidione cepta, audaciores per ardua collis ascendentes, Gundoaldo conuiciabantur, dicentes: »Unde, o silicernium, hec tanta tibi presumptio ut, uitam pictorum arte solitus transigere, nunc te regem audeas nominare? Nempe, pro similibus ausis, a dominis rerum, regibus scilicet Francorum, sepe attonsus exsilioque es damnatus. Te quippe uniuerse Gallie ballomirem uocitant cognomine. Age nunc, inepte; nobis responsum  redde, quis te cegit ista presumere? uel, quos habeas adiutores uirium, expone. Namque in proximo nostra captus muscipula, merita lues supplicia pro tua stulta pertinacia.« Hec et alia illis uociferantibus, nequaquam mouebatur ad iram Gundoaldus. Tantummodo ingemiscendo aiebat memoratas sibi a patre illatas contumelias, seque, a propinquis iniuste patria pulsum, ab extraneis misericorditer receptum, proximis hostili odio se persequentibus, ab extraneis amica familiaritate receptum. »Deinde, inquiens, dum peregre regum pollerem diuitiis intimusque essem imperatoris Constantinopolitani amicitiis, Guntrannus Boso me suis decepit fallaciis. Nam, in Oriente gratia profectum orationis, de salute sollicitus interrogans patris, querebam  una qualiter se status regni uel fratres haberent mei.« Tum ille: »De patre, ait, queris? is obiit mortem. Fratres, moriendo secuti patrem, uix quempiam suorum reliquere superstitem. Remansit sane solus Guntrannus, et ipse, liberis orbatus, cum paruulo nepote, ex Sigeberto genito fratre.« Ad hec ego: »Et quid, inquam, mi amantissime, mihi nunc censes agendum? Hic uero ille, et me hortabatur Gallias adire, et Francos affirmabat, mei cupidos, mihi uelle regnum tradere, maximeque eos qui Childeberti nepotis mei etatem ad rem tutandam publicam perpenderent inutilem. Nunc igitur uos quoque dominum agnoscentes me fore uestrum, a mea desistite obsidione, mihique fauendo, fratrem Guntrannum  ad concordiam reuocare.«

Talia Gundoaldum prosequentem maledictis aduersarii deterrebant, insuperque tela in eum iaciebant. Quintus decimus iam, ex quo ibidem aduenerant, fluxerat dies, cum Leudegisilus regalium prepositus equorum, quem uulgo comistabilem uocant, quemque rex ei prefecerat expeditioni, exstructa machinamenta ad subruendos deduci imperat muros. Erant carri uimineis cratibus tabulisque tecti ligneis, in quibus latentes milites fundamenta subfoderent murorum. Sed parum hoc proficiente instrumento  etiam parietes uidebantur non fore idonei, eo quod ignibus iactis facile possent exuri. Nam obsessi cuppas, pice ac  siccis repletas lignis accensasque, iacientes desuper, et opera exurebant, et inimicos accessu prohibebant. Consumptoque in hoc certamine die, in crastinum qui obsederant aliud nocendi genus excogitant. Denique, ex uirgis ramisque arborum unum facientes mire magnitudinis fascem, cupiebant eo implere uallem. uerum conatibus eorum, et profunditas uallis, et ignis, ab aduersariis de superioribus cum lapidibus missus, restitit. Leudegisilo, contemplanti omnes actus suos irritos fieri, in mentem uenit opportunius fore clausos de proditionis tentare sententia. Aduocatum itaque Mummolum ad sibi colloquendum incusare cepit, cur clementissimum regem Guntrannum deseruerit, et iniquissimo tyranno se iunxerit. »Quid porro exspectas,  ait? an ut capta urbe male dispereas? Quin potius resipiscens ad benignum reuertere dominum, relicto illo nugacissimo, post paululum puniendo.« Tunc Mummolus se quidem consulturum respondit. Regressus uero in urbem conuocat Sagittarium atque Waddonem. Bladastes enim timens captum iri urbem, iniecto domui ecclesie igne, dum ceteris ad restinguendum properarent incendium, ipse clam aufugit. Iunxerant autem factioni sue Cariulfum eiusdem urbis ciuem, cuius apothecis, que permulte erant, ipsi alebantur. Hunc ergo Mummolus cum predictis adiit. Ostendit deinde quam iniquo res sue sint constitute loco, quamque odiosi ipsi cunctis effecti sint gentibus, dum incerti generis regi fauent. Ad extremum hortatur cedant rebus aduersum  se fluentibus et, si sibi sacramento securitas uite ac salutis detur, ciuitatem iamiamque capiendam cum pseudorege hostibus dedant. Assentientibus sociis, memoratus dux Leudegisilum mandat uenire ad colloquium, et que sibi cum sodalibus complacuerint exponit. Laudat ille sententiam, iusiurandumque prebet se apud regem suum eorum uitam iri impetratum. Quod si principis uoluntas in sua durauerit pertinacia, in qualibet illos se spondet clausuros ecclesia, donec Guntranni deferuesceret ira.

Hac Mummolus seductus uersutia, Gundoaldum tali identidem circumuenit muscipula: »Prono, inquit, animo deuotaque mente me tibi fidelem  fore, non solum contra hostes pugnando, sed etiam ipse probasti experiendo. Nam quam sepe meis usus consiliis, semper fruitus sis prosperis, tute melius scis. Nunc quoque par mihi manet consulendi affectus, sicut tu bene es meritus. Ideo denique cum aduersariis sermonem habuit ut eorum erga nos persentiscerem quis sit animus. Qui, in quantum perpendere quiui, tue nequaquam aduersantur utilitati. Imo mirari se aiunt te tantopere presentiam fratris uitare, autumareque quod genealogie ignarus tue cum sciolis diffugias disputare; nec fratri tue cupido uisionis agnoscendum te presentare. Si ergo nunc tibi me auscultare placuerit atque ad regis Guntranni presentiam una cum his mecumque properare, et te hac suspicione  exsolues, et tibi pacique consules.« Non fefellit animus Gundoaldum se a Mummolo iri deceptum: eique hoc reddidit responsum: »Ego, inquiens, licet inuitus has iam deseruerim partes uobisque impulsoribus Europam adierim, bona tamen uoluntate atque integra fide semper uestras foui partes, nec meas utilitates uestris pretuli commodis. Et quamuis eius, qui me huc pellexit uenire, perfidia in propatulo claruerit, dum et me fugax reliquit et thesaurorum partem furto abstulit, nichilominus ego uos, quasi mee auctores salutis, perpetuo colui ac in fratrum loco dilexi. Nunc igitur, si secus quod oportet, imo quod decet, aduersum me egeritis, presertim cum ego corpus animamque meam, simul cum consilio ac opibus, in uestris constituerim  manibus, scrutator cordium illud aduertat Deus.« His dictis, assensum prebuit ut cum eis ad hostes descenderet. Mummolo uero monente, ne superbo utens ad eos iret habitu; quin potius reformato ei, quem ab ipso acceperat, balteo auro fabrefacto, proprio accingeretur, qui fulgori memorati carebat metalli. In hoc, inquit, tua iam patet fraudulentia, dum ea que ex tuo usque ad istud possedi tempus repetis. Illo quoque negante ulla se contra eum usurum fraude, uentum est ad portam, ubi eos fortissimi opperiebantur aduersariorum duces, Boso uidelicet cum Bollone Biturigum comite, non minima satellitum uallati caterua.

Quibus Gundoaldum excipientibus, Mummolus in urbem regressus, portas firmissime obserauit.  Cernens Gundoaldus se a suis derelictum, et ab hostibus circumdatum, introitumque urbis sibi preclusum, manus eleuans ad celum, cum cordis gemitu sic orabat ad Dominum: »Iudex eterne ac ultor innocentium, Deus, cui omne patet secretum, qui nullius amplecteris dolum, nec letaris fraudibus malignantium, esto uelox uindex mearum miseriarum, retorquens in eos qui me tradiderunt inimicis deceptionis ipsorum laqueum.« Post hec uerba, consignans se cruce Dominica, cum his qui se ceperant abire cepit ad eorum castra. Nondum collem, cui ciuitas imminet, preterierat, et impulsus a Bollone ruit in faciem ferebaturque in profundum uallis. Cumque surrexisset et contra aduersum montem  niteretur, a Bosone lapide percussus in capite concidit spiritumque exhalauit. Inde fune ligatis pedibus protractus, loricaque qua amiciebatur exutus, ac lanceis confixus, per totum circumducitur exercitum. Mummolus, sane thesauros diripiens uniuersos, in diuersis occuluit locis, dataque sequentis luce diei, hostibus portas aperuit urbis. Qui in tantam cedis exarsere insaniam ut etiam sacerdotes Domini ad ipsa iugularent altaria, reliquosque ciuium cum ipsa concremarent urbe. Quorum dux Leudegisilus clam ad principem Guntrannum nuntios miserat, super traditores ciuitatis eius exquisituros iudicii sententiam. Ille cunctos gladio puniri precepit, »ut huiusmodi ausus de regno tolleretur Francorum, ne quis scilicet tyrannis in reliquum  suffragari auderet.« Quo cognito, Cariulfus cum Waddone e castris fuga lapsi sunt. Mummolus, quosdam ad arma concurrere cernens et super se irruere eos uelle intelligens, ad tabernaculum Leudegisili recta graditur uia, incusans fidem sibi pollicitam infringi. Cui Leudegisilus: »Ego, inquit, progressus cuncta mitigabo.« Et his dictis, prolato extra limen ostii pede, signum suis, ut Mummolum cum Sagittario episcopo morti traderent, dedit. Illis iussa facere maturantibus, pueri Mummoli eo precipiente aditum domus defensare nitebantur, donec dominus eorum armis se muniret. Sed aliquibus eorum letho occumbentibus, aliis uulneratis, Mummolus armatum se ostio obiicit et, aduersarios omni uirtutis conamine cedens, exinde remouit. Quos  dum loco cedentes incaute insectatur, egressus domum a lateribus circumuenitur confixusque telis concidit exanimis. Cuius casu Sagittarius, quondam episcopus, turbatus, dum staret stupens, quidam ad eum: »Ut quid, ait, episcope, hic ac si amens consistis? Quin potius operto, ne agnoscaris, capite festinus siluam pete.« Cui dum pontifex parens plantas fuge commendasset, quidam uelociter gradienti caput cum operimento eum assecutus abstulit. Leudegisilus ad sua cum uictore exercitu regredi festinans, dum milites nequaquam a rapina cerceret, cuncta per que transitus fuit, uastata reliquit.



CAPUT LXXII. De Rigundis ad matrem reuectione.

 His diebus, Fredegundis Cuppanem cubicularium suum Tolosam direxit, exploraturum quonam pacto erga filiam suam res sese haberent. Cui etiam hoc commisit mandati ut, quocunque ualeret ingenio, eam ad patruum reueheret solum. Qui dictis obaudiens Tolosam petiit, regineque filiam in magna humiliatione constitutam offendit; et in quantum posse illi adfuit, ad matrem celerrime deuexit.



CAPUT LXXIII. De Mummoli rebus fisco addictis, et Italie diluuio magno et pestilentia.

Guntrannus uero, thesauros Mummoli sibi exhiberi precipiens, uxori eius, propter nobilitatem qua pollebat generis, ea que per arrhabonem meruerat  concessit. Fuerunt autem in thesauris memorati ducis talenta auri XXX, argenti CC. Que omnia Guntrannus, et Childebertus nepos eius, partiti, Clotarium extra partem constituerunt. Ea tamen que Guntranno regi euenerant, ab ipso utilitatibus Dei ecclesiarum distributa sunt. Enimuero oblatus est ei ex familia iam dicti principis, inter memorata xenia, homo tam immensi corporis ut aliorum statum hominum trium excederet mensura pedum. Eo tempore, Authari super Longobardos regnante, fuit aque diluuium in finibus uenetiarum et Ligurie, et ceteris regionibus Italie, quale post Ne tempora creditur non fuisse. In hac ualida aquarum procella in tantum apud urbem Romam Tiberis excreuit ut aque eius super muros urbis influerent et  maximas in ea regiones occuparent. Subsecuta est statim hanc inundationem grauissima pestilentia, quam inguinariam appellant. Que primum papam Pelagium perculit et sine mora exstinxit. Deinde, pastore interempto, se in populos extendit.



CAPUT LXXIu. De beati Gregorii in papam electione, et Anglorum seu Britannorum ad fidem catholicam conuersione.

Dum igitur tanta tribulatio miseram quateret urbem, beatus Gregorius, qui tunc leuita erat et sub pontifice Pelagio apocrisiarii functus officio, a cunctis generaliter papa electus est. In cuius ordinatione cum nichil aliud quam iussio principis deesset , uir Domini Gregorius legatum ad Mauricium direxit imperatorem, obsecrans ne populo in sui electione preberet assensum. Cuius litteras prefectus urbis interceptas disrupit, et consensum populi imperatori transmisit. Qui ualde gauisus quod locum aptum largiendi honoris diacono, olim sibi amicitie familiaritate carissimo, reperisset , eum absque dilatione ordinari precepit. Ordinatus autem, tam cautum tamque humilem se in omni sua prebuit actione ut, sicut ex gestis siue scriptis eius dignosci potest, uix ullus in successoribus eius illi inueniri possit similis in flore eloquentie ac puritate doctrine, uel etiam in sanctitate uite. Tunc temporis idem beatus  Gregorius Augustinum et Mellitum, necnon Ioannem, cum aliis seruis Dei, ad Britannias dirigens, suis eos litteris, episcopis ac regibus Francorum, per quos illis transeundum erat, commendauit. Quorum predicatione nationem Anglorum ad Christi fidem conuersam esse in tantum gauisus est ut, in libris Moralium huius rei faciens mentionem, inter cetera de fructu bonorum operum suorum gratulans, diceret: »Ecce, ait, lingua Britannie, que nichil aliud nouerat quam barbarum frendere, nunc in Dei laudibus Hebreum nouit Alleluia resonare.«



CAPUT LXXu. De Mummoli supplicio, de eris intemperie, Leudegisili patriciatu, Theodeberti ortu, et aquarum in Burgundia inundatione.

 Anno XXu regni Guntranni, Mummolus patricius, rebellionis conuictus, iussu ipsius regis Senonia uilla iugulatur. Eius uero uxor Sidonia, cum omni thesaurorum copia, a domnulo domestico ac Wandalmaro camere regis prefecto, Guntranno presentatur. Anno XXuI eiusdem principis, exercitus ipsius Hispanias petens, insolita eris temperie grauatus, infecto negotio est regressus. uicesimo autem septimo, Leudegisilus ab eodem Guntranno patricius in Prouincia ordinatur. Natus quoque est Childeberto regi filius, nomine Theodebertus. Eo anno nimia inundatio aquarum in Burgundia fuit, egressaque sunt flumina terminos suos. Signum uero apparuit in celo globus igneus, qui cum maximo tonitrus  fragore scintillans in terram decidit. Ipso quoque anno Siagrius comes, ex precepto Guntranni, Constantinopolim ad componendam cum imperatore pacem profectus, inibi fraude patriciatum assumere uoluit. Que res cepta quidem est, sed ad effectum minime deducta. Lewigildus, etiam Hispanie rex moriens, Richaredo filio regnum reliquit.



CAPUT LXXuI. De Theodorici filii Childeberti natiuitate, et ipsius Childeberti in regni successione confirmatione.

Anno XXuIII supra memorati regis, ipsi principi nuntiatur Childeberto suo nepoti alterum natum esse filium, nomine Theodoricum. Unde eum cum Brunechilde matre eius ad se euocans, iterum heredem regni sui testamento ipsum fore designauit.  Acta sunt hec loco nuncupato Andalao, quo soror simulque uxor Childeberti adfuerunt multique e Francia et Burgundia potentes, ut palam omnibus daretur agnosci Childeberto, post auunculi sui Guntranni funus, regnum Burgundie deberi.



CAPUT LXXuII. De primatibus Childeberti lese maiestatis conuictis, et de Authari Longobardi cum Theudelinda nuptiis, Recharedique Hispani fide catholica, et de exercitu Burgundionum in Hispaniam misso.

Eo tempore, Setacechingus et Boso-Guntrannus, Ursio quoque ac Bertefredus, optimates Childeberti regis, eo quod eum tractassent perimere, ipso ordinante perempti sunt. Sed et Leudefredus Alemannorum dux offensam antedicti regi incurrens, fuga  elapsus ne morti adiudicaretur, latuit, et Uncelenus loco ipsius dux substitutus est. Porro apud Baioariam post Garibaldum Tassilo ab Childeberto rex ordinatus est. Qui mox cum exercitu Sclauorum Prouinciam introiens, parta uictoria ad solum proprium cum maxima remeauit preda. Fuit autem Garibaldus  socer Anthari regis Longobardorum ex Theudelinda filia sua. Quam memoratus Authari per semetipsum, sub specie legatarii profectus, in domo paterna contemplatus est, eamque adamauit, et postmodum sibi in matrimonium iunxit. Quo tempore Recharedus rex Gothorum, non patris Lewigildi perfidiam, sed fratris Hermenegildi fidem sectatus  catholicam, prius a Leandro episcopo baptizatur secretius; deinde omnes libros secte Ariane apud Toletum uno in loco adunari precipiens, igne cremauit, et Gothos ad uere fidei unitatem adduxit. Anno XXIX regni Guntranni, iterato exercitus Burgundionum Hispaniam ingreditur; sed negligentia Bosonis militie principis, grauiter Gothorum gladiis obtruncatis quibusdam e suis, uix ad patriam est regressus.



CAPUT LXXuIII. De tunice Domini inconsutilis inuentione, de lune obscuratione et prelio cum Britannis, in quo alter Francorum ducum desideratus est, alter, cui multa postea indicta est, misere inops factus.

Tricesimo uero sepe dicti principis anno, fama per totos Francorum diuulgauit fines tunicam Domini  nostri Iesu Christi, que ei in passione sublata est et uni militum sorte tradita, iuxta illud Prophete uaticinium: Quia super uestem meam miserunt sortem , inuentam esse profitente quodam Simone, Iacobo patre progenito. Qui per duas fere hebdomadas penis affectus, tandem professus est ipsam tunicam in ciuitate Zaphat, procul a Hierosolymis, in arca marmorea positam esse. Quam Gregorius Antiochenus, et Thomas Hierosolymitanus, Ioannes quoque Constantinopolitanus episcopus, cum aliis multis pontificibus, triduano completo ieiunio, cum deuotione maxima transtulerunt, ac in loco quo crux Dominica ueneratur posuerunt, cum ipsa, in qua prius fuerat, marmorea arca. Que tante leuitatis, dum efferretur, fuisse  uisa est ut nullum onus portantes sentirent. Eo anno luna obscurata est, et inter Francos ac Britannos super fluuium Wisnona bellum ortum, ubi Beppelenus dux Francorum, factione Ebrecarii alterius ducis, a Britonibus iugulatur. Unde post, Ebrecarius multam, quam lex parentibus interfecti soluendam esse precepit, reddere coactus, ad inopie malum deuolutus est.



CAPUT LXXIX. De Authari Longobardi legatione ad reges Francorum, et morte.

Anno XXXI Guntranni regis, Theodefredus dux Ultraiuranus moritur, eique Wadalmarus succedit. Interea rex Longobardorum Authari legationem uerbis pacificis ad Guntrannum regem dirigit. A quo  iidem legati iucunde suscepti, et ad Childebertum sunt directi, ut per eius nutum pax cum gente Longobardorum firmaretur. Dumque legati Authari regis in Francia morarentur, rex Authari apud Ticinum ueneno, ut tradunt, accepto moritur. Statimque a Longobardis nuntius mittitur ad Childebertum regem Francorum, qui Authari regis mortem eidem nuntiaret pacemque ab eo expeteret. Quod ille audiens, legatum amice quidem suscepit, pacem uero in posterum se daturum promisit. Post aliquot tamen dies eum promissa pace dimisit.



CAPUT LXXX. De Theudelinda Authari uidua, Agilulfo nubente.

Defuncto Authari, Theudelinda regina, que satis  placebat Longobardis, permissu eorumdem Agilulfum, qui et Ago dictus est, ducem Taurinatium, uirum strenuum ac bellicosum, et sibi maritum et Longobardorum genti regem elegit. Ad hanc reginam sapientissimus papa Gregorius quatuor Dialogi sui libros, quos de uita sanctorum scripserat, direxit, sciens eam et Christi fidei deditam et in bonis actibus esse precipuam.

Circa hec tempora, cenobium beati patris Benedicti, quod in castro Cassino situm est, a Longobardis noctu inuaditur. Qui, uniuersa diripientes, ne unum quidem monachum tenere potuerunt, ut prophetia uenerabilis Benedicti patris, quam longe ante preuiderat, impleretur, qua dixit: »uix apud Deum obtinere potui, ut ex hoc loco mihi anime cederentur.«  Fugientes porro ex eodem cenobio monachi Romam petierunt secum codicem sancte regule, quam prefatus pater composuerat, et quedam alia scripta, necnon pondus panis et mensuram uini, ac quidquid ex supellectili subripere potuere, deferentes. Monasterii autem Cassiniensis, post beatum Benedictum Constantinus, post hunc Simplicius, deinde uitalis, ad extremum Bonitus, congregationem rexit, sub quo hec destructio facta est.

Anno XXXII regnante Guntranno, ita a mane usque ad medium diem sol minoratus est ut tertia pars ex ipso uix appareret.



CAPUT LXXXI. De Guntranni regis obitu et claustrali institutione.

Anno XXXIII eiusdem regis, ipse rex corpore exemptus,  terrenum  regnum pro celesti commutans, in ecclesia Sancti Marcelli Cabilonis sepultus est. Hanc denique basilicam ipse, ut prefati sumus, diuino succensus amore, in suburbio quidem predicte ciuitatis, sed in territorio Segonum, saltuque Brexio studiosissime edificauit. Ubi monachos aggregans, monasterium construxit, quod pluribus prediis facultatibusque ditauit. Synodum XL episcoporum aggregari precipiens, ut ordo psallendi, qui in loco sanctorum Agaunensium temporibus Sigismundi regis ab Auito et ceteris pontificibus illius temporis institutus fuerat, in cenobio quod ipse fabricarat teneretur, effecit. Qui uidelicet ordo etiam ad sepulcrum sancti Martini antiquitus celebratus, necnon in monasterio S. Dionysii   a Dagoberto rege agi preceptus, et a nobis cuiusmodi esset exquisitus, taliter se habere est repertus. In diebus namque estiuis sex antiphone binis psalmis explicabantur. Porro toto Augusto, propter crebras festiuitates, manicationes fiebant. Manicare autem mane surgere dicitur. In Septembri uero septem antiphone canebantur, distributis unicuique binis psalmis; in Octobri octo, cum ternis psalmis; in nouembri nouem, cum ternis itidem psalmis; in Decembri decem, cum ternis similiter psalmis. uerum in Ianuario ac Februario, ut possibilitas sinebat, hoc tamen obseruantes, ne minus a duodecim psalmorum quantitate ad uigilias dicerent nocturnas. Ad sextam tamen sex psalmi cum Alleluia, ad duodecimam, duodecim, idque cum Alleluia,  psallebantur. Sed de his ista sufficiant. Fuit autem Guntrannus in bonitate precipuus, in eroganda pauperibus alimonia largifluus. Christi sacerdotibus se humilem prebens, leudis suis beniuolum, gentibus externis pacatum. Talibus itaque pollens uirtutibus, multis nationibus eius laudes precinentibus, presens regnum Childeberto nepoti suo relinquens, ipse ad supernum migrauit.



CAPUT LXXXII. De Childeberto ultionem de patre et patruo in Fredegundem meditante.

Childebertus, duorum regnorum uallatus presidiis, ultionem patris et patrui, quos factione Fredegundis perisse certis habebat compertum indiciis, meditabatur.  Congregatis igitur cunctis austrasiis et de regno Burgundie auxiliaribus ualidis, Gundoaldum ac Wintrionem duces his preficit, mandatque ut, terram hostilem petentes, predas agant, incendia spargant, captiuos quamplures abducant. Qui e Campania Remensi digressi, pagum Suessionicum uastaturi aggrediuntur, cum interim Fredegundis, euocatis qui sibi parebant Francis, ascito etiam Lauderico  facta concione sic uniuersos alloquitur et puerum pre se gestans, rogat: »Ne infantiam regis pupilli contemnentes, hostibus depopulandos agros relinquant. Meminerint se non contemptum pueritie promisisse, sed uenerationem maiestati regie. Fouerent porro honorem, quem  conferendum in cunis adhuc posito estimauissent, ne in matura etate uacuus potestatis, plenus ignominie rex remaneret. Se certe, quibus posset modis, remunerationi pro filio non defuturam, que spectatrix cunctorum, ac testis uniuscuiusque uel ignauie, uel uirtutis, in eminentiori constituta loco desuper pugnam spectaret.« Cumque his exhortationibus, muneribus quoque, eos ad belli certamina reddidisset animosiores, ad extremum intulit: »Ne, ait, quempian uestrum multitudo deterreat aduersariorum. Si aperta congrediamini fronte, inueni fallendi eos uiam, que uobis pariat uictoriam. uos tantum sequimini me preuiam, et que Landericum, uicem regis agentem, me suggerente uideritis facere, uos quoque eadem facite.« Placuit cunctis quod dixerat  regina, et ex consilii sententia regem adhuc matris sugentem ubera ferrata sequuntur agmina. Intempesta nocte surgens exercitus, siluam Landerico ducente est ingressus. Qui, arrepta securi, ramum precidit arboris, suspensumque tintinnabulum collo equi cui insidebat ferens, hortatur socios ut suum omnes sequantur exemplum. Qui certatim arborum precisis ramis, arreptisque una tintinnabulis, factum imitati ducis, matutini hostilibus astitere castris. Interea Fredegundis Clotarium filium suum propriis gestans ulnis, usque ad locum certaminis armatum precedebat exercitum, ut miseratio eos infantis accenderet, quem, si uicti forent, captiuum de rege facturi uidebantur. Sed unus hostium, qui cum sociis  pretendebat munia uigiliarum, clara necdum luce eos conspiciens aduentare, et rem prorsus ignorans, conuersus ad socium: »Quenam est, ait, hec quam contemplor silua, cum hesterno uespere hic nulla apparerent uel minima uirgulta?« Cui socius: »Tu, inquit, pridianas adhuc ructans epulas, uinoque solutus, obliuioni mandasti proximi saltus opportuna nos equis nostris inuenisse pascua. Nunquid non audis tintinnabula pascentium equorum collis dependentia?« Mos quippe antiquis inoleuerat Francis, et maxime Austrasiis, ut pascentibus equis tintinnabula imponerent, quo, si forte longius in pascendo aberrassent, eorum sonitu dignosci possent. Dum igitur uigiles hos atque huiusmodi inter se serunt sermones, silua, que prius apparuerat condensa,  decidentibus ramis fronde quidem rarissima, sed armorum nitore uidebatur densissima. Turbatis itaque custodibus, et quid agerent hesitantibus, superueniente exercitu, cum adhuc fessi multo superioris diei labore quiescerent, alii in suis stratis, alii expergefacti, sed somno soluti penas dabant. Cesi multi mortales; reliqui in fugam uertuntur. Ipsi duces, ascensis equis, uix discrimen euasere mortis. Landericus Wintrionem frustra sequi conatus, uelocis equi rapido uectum cursu minime ualuit assequi. Parta tanta ac tam insperata uictoria, Fredegundis cum filio Clotario, et cum armatorum maximo cuneo, Remensem inuadit Campaniam, replens omnia incendio et sanguine. uastabantur cuncta die noctuque, exurebantur edificia, diripiebantur  patrimonia, perimebantur quicunque erant habiles ad bella, infirmi seruabantur ad seruitutis officia. Ubi cedibus ac rapinis satisfactum, Fredegundis suum Suessionas reduxit exercitum. Acta sunt hec in pago Suessionico, in loco nuncupato Trueco.



CAPUT LXXXIII. De mutua Francorum Brittonumque cede, de uarnorum exitio, Gripponis legatione, et Francorum in Italiam expeditione.

Anno secundo cum regnum suscepisset Burgundie Childebertus, exercitus Francorum simul ac Brittonum in mutuum inhiantes interitum, mutua semet cede prosternunt. Sequenti anno multa in celo signa sunt ostensa et apparuit stella cometes. Eo anno  exercitus Childeberti cum uarnis, qui rebellare tentabant, conflixit; quos etiam pene usque ad supremum exitio dedit. Hac etiam tempestate Grippo legatus Childeberti, cum a Constantinopoli remeasset, et eidem regi quomodo honorifice ab imperatore Mauricio susceptus foret nuntiasset, et quod iniurias, quas apud Carthaginem perpessus fuerat, imperator ad uoluntatem Childeberti se ultum ire promisisset, Childebertus iterato uiginti duces cum lecta in Italiam dirigit pube, ad delendam Longobardorum gentem. E quibus Andoaldus, et Olo, atque Cedinus eminentiores fuere. Sed Olo, cum improuide ad Bilitionis castrum accessisset, iaculo sub mamilla sauciatus cecidit et mortuus est. At uero Andoaldus et sex duces Francorum, ad Mediolanensium urbem  uenientes, in campestribus castra posuerunt. Quo loco imperatoris legati ad eos uenerunt, nuntiantes adesse exercitum in adiutorio eorum, dicentesque: »Quia post triduum una cum eis ueniemus, et hoc uobis erit signum: cum uideritis uille huius, que in monte est sita, domos incendio concremari, fumumque usque ad celos conscendere, noueritis nos cum cohortibus, quas pollicemur, aduentare.« Sed exspectantes Francorum duces diebus sex iuxta placitum, nullum ex his quos legati promiserant uenisse conspexerunt. Cedinus autem cum tredecim ducibus leuam Italie ingressus, quinque castella cepit, a quibus etiam sacramenta exegit. In Tridentino quoque territorio, decem castella a Francis diruta,  et commanentes in eis uniuersi ducti captiui. Pro Ferruge uero castro, intercedentibus episcopis Ingenuino de Sauione, et Agnello Tridentino, data est redemptio, per caput uniuscuiusque uiri solidus unus, usque ad summam sexcentorum solidorum. Interea Francorum exercitus, cum esset tempus estiuum, propter inconsueti eris incommoditatem, dysenterie morbo grauiter laborabat. Cumque per trium curricula mensium Italiam peruagaretur, neque regem, quem perditum uenerat, attingere ualeret, eo quod se intra Ticinensem clausisset urbem, eris, ut diximus, infirmatus intemperantia ad propria rediit.



CAPUT LXXXIu. De Childeberti et uxoris interitu, et filiorum eius Theodeberti et Theodorici successione.


Anno Iu regni Burgundie a Childeberto suscepti, paterni uero regni uicesimo tertio, etatis porro sue XXu, idem rex Childebertus cum uxore propria, sicut fertur, ui ueneni exstinguitur. Hic est Childebertus filius Sigeberti, qui etiam Iunior dictus est. Cui successerunt duo filii sui, adhuc pueruli sub tutela auie Brunechildis constituti; et Theodeberto quidem regnum Austrasiorum, quod pater Childebertus a genitore suo Sigeberto sibi relictum acceperat; Theodorico autem regnum Guntranni, quod Childebertus iure adoptionis tenuerat, sorte obuenit. Qui etiam sibi sedes in his locis, in quibus et priores constituere reges. Ad hos fratres et ad auiam eorum Brunechildem exstant epistole beati Gregorii Romani  pontificis, Augustinum, quem Anglis Saxonibus destinauerat episcopum, illis commendantis. In quibus idem uir Domini petenti memorate regine fatetur se reliquias beatorum apostolorum Petri et Pauli misisse.



CAPUT LXXXu. De Hunnorum in Thoringam irruptione, et Agilulfi seu Agonis legatione in Franciam.

Tunc temporis Hunni, qui et Auares dicuntur, a Pannonia egressi, in Thoringam bella grauissima cum Francis gesserunt. Qui tamen a Brunechilde, seu ab eius nepotibus, accepta pecunia redierunt ad propria. Ago quoque rex Longobardorum, causa eorum qui ex castellis Tridentinis captiui a Francis ducti fuerant, Agnellum Tridentinum episcopum in Franciam  misit. Qui exinde rediens, aliquantos secum captiuos, quos Brunechildis ex proprio redemerat, reuocauit. Euuin etiam dux Tridentinorum a prefato principe missus, pro obtinenda pace ad Gallias perrexit. Qua impetrata, ad Italiam reuersus est.



CAPUT LXXXuI. De Fredegundis grassatione et morte, Quintrionis cede, Coleni patriciatu, inguinaria peste, piscium pre feruore fluuii decoctione, et Warnecarii liberalitate.

Eo igitur anno quo Childebertus uita decessit, Fredegundis regina, cum filio Clotario, superioris uictorie elata triumpho, Parisios et reliquas urbes ritu peruasit barbarico. Quorum exercitus super Theodebertum et Theodoricum reges irruens, adunatas  ab ipsis militares copias loco nominato Latophao graui cede labefactauit reliquosque in fugam egit. Anno II regni Theodeberti ac Theodorici, Fredegundis regina senex et plena dierum defuncta est, ac in basilica Sancti uincentii in suburbano Parisiacensi sepulta. Anno III supradictorum regum, Quintrio dux, instigante Brunechilde, interficitur. Sequenti abhinc anno Colenus, genere Francus, patricius ordinatur. His diebus, apud Massiliam et reliquas Prouincie ciuitates, nascentibus in hominum inguinibus, seu delicatioribus locis, quibusdam glandulis in modum nucis, maxima generata est mortalitas. In lacu quoque Dunensi, in quem Arula flumen influit, aqua feruens adeo ebulliuit, ut multitudinem piscium decoctam ad littus proiiceret. Warnecarius autem maior  domus regis Theodorici moriens omnes facultates suas in alimonias pauperum distribuit.



CAPUT LXXXuII. De Brunechildis casu, mirabilique errore, et gratitudine in pauperem ductorem, deque prodigiis celestibus.

Porro Brunechildis a Theodeberto nepote suo, et proceribus qui ei parebant, de regno Austrasiorum expulsa, et a quodam paupere in Marciacensi campania sola inuenta et cognita, ipsa petente ab eo ad Theodoricum alterum nepotem suum est deducta. Theodoricus auiam Brunechildem, eo quo digna erat honore susceptam, secum quoad uixit fecit manere. Pauper, quo ductore sepe fata usa fuerat regina, ob  huius uicissitudinem beneficii Antissiodorensem adeptus est episcopatum. Anno u memoratum regum, iterum ea, que superioribus annis, apparuere signa, globi scilicet ignei, in partibus occidentis per celum currentes, instar multitudinis astrorum.



CAPUT LXXXuIII. De crudelissimo regum inter se conflictu, et angeli uisione, Clotariique fuga et damno.

Theodebertus itaque ac Theodoricus conceptam iam dudum contra Clotarium patruelem suum rixam tandem parturiunt, et, adnitente auia Brunechilde, super fluuium Aruenna, nec procul a Doromello uico, cum eo prelio confligunt. Ibique tanta strages ex utrisque partibus, et maxime ex Clotarii parte, facta est, ut fluuius ipse humanis oppletus corporibus  suos nequiret explere cursus. In ea pugna angelus Domini euaginatum astans uisus est tenuisse gladium. Clotarius suos immanissime sterni conspiciens, in fugam uertitur, et per Milidunum castrum in insula Sequane situm, Parisius properat. Theodebertus et Theodoricus post terga fugientem secuti, ciuitates regni eius magna ex parte euertentes, ciues seruituti subiiciunt. Coactus Clotarius tenorem pacti ab hostibus propositi, inuitus licet, firmauit, ut inter Ligerim et Sequanam, usque ad mare Oceanum limitemque Brittonum, dilataretur Theodorici regnum, et inter Sequanam et Iseram ducatus integer Denteleni, itemque usque ad marc Theodeberto cederet. Duodecim tantum pagi, inter Sequanam ac  Iseram usque ad maris Oceani littora, Clotario remanserunt.



CAPUT LXXXIX. De Catini cede, Sigeberti ortu, Egile nece, uasconum domatione, Adoaldi Langobardi sublimatione, strage apud Saxones.

Anno uI regni Theodeberti, necnon et Theodorici, Catinus dux Theodeberti interficitur. Sequenti abhinc anno, Theoderico ex concubina nascitur filius, nomine Sigobertus. Et Egila patricius nullis culpis exstantibus, sed sola suggerente cupiditate, per consilium Brunechildis est peremptus, facultatesque eius fisco associate. Eo tempore Theodebertus ac Theodoricus Wascones domuerunt, ducemque super eos, nomine Genialem, instituerunt. His diebus, leuatus  est Adaloaldus rex super Longobardos Mediolani in presentia patris sui Agilulfi regis, astantibus legatis Theodeberti regis Francorum, et desponsata est eidem regio puero filia regis Theodeberti, et firmata est pax perpetua cum Francis. Eodem tempore Francis cum Saxonibus pugnantibus, magna strages ab utrisque partibus facta est.



CAPUT XC. De inuentione corporis beati uictoris, de Etherii Lugdunensis archiepiscopi obitu, de Childeberti minoris ortu, Desiderii episcopi deiectione, et Dommili subrogatione, ac solis eclipsi.

Beatus uero Econius pontifex Mauriennensis corpus sancti uictoris, qui Solodoro una cum sancto Ursio passus fuerat, hoc modo inuenit: Quadam  nocte in sua ciuitate quiescentem reuelatio diuina per uisum admonuit, ut surgens quantocius ad ecclesiam, quam Sedeleuba quondam Burgundionum regina in suburbano Genabensi construxit, irent. Ibi, in medio basilice, esse designat locum, quo corpus sanctum esset humatum. Cumque episcopus Genabensem festinus adisset urbem, assumptis secum Rustico et Patricio antistitibus, triduano peracto ieiunio, nocte sequenti, eo loci, quo gloriosi martyris quiescebant membra, lux celestis apparuit. Tunc hi tres Domini sacerdotes, eleuato quo tegebatur lapide, inuenerunt sanctum in arca argentea iacentem. Cuius facies, septempliciter quam cuiuslibet uiuentis hominis, diuino irradiata resplendebat fulgore.  Huic tam mirande egregii martyris inuentioni interfuit Theodoricus princeps, qui loco illi maximam portionem facultatis Warnecarii contulit; quam ille, ut prefati sumus, eleemosynis delegauerat erogandam. Ad sepulcrum denique beatissimi uictoris, Christi potentia multa exinde miraculorum ostendit signa. Eo anno, Etherius Lugdunensis archiepiscopus obiit, ordinatusque est Secundinus loco ipsius.

Anno uIII regni Theodeberti, ex concubina nascitur ei alter filius, auum Childebertum nomine referens. Synodus etiam Cabillono collecta Desiderium uiennensem episcopum deiecit, eoque factione Brunechildis et Aridii Lugdunensis pontificis, qui Secundino successerat, in exsilium acto, subrogatus  est Dommilus in sacerdotali officio. Eo anno eclipsis solis facta est.



CAPUT XCI. De Corbi ortu, Bertoaldi interitu, et Protadii Brunechildis amatoris insolentia, ac regum conflictu.

Anno IX memorati regis, iterato ei filius nascitur, nomine Corbus. Comes palatii ipsius principis tunc temporis Bertoaldus erat uir sapiens et cautus, moribus regis congruus, in prelio fortis, ac in commisso fidelis. Protadius uero quidam erat, genere Romanus, Brunechildi causa stupri familiarissimus, et ob id in pago Ultraiurano, post Wandalmarum, ab ea dux constitutus. Crescente itaque consuetudine uitii, creuit simul et desiderium honoris augmentandi. Tacite ergo hoc premeditata consilium, presumpsit  nepotem orare suum ut interficeret Bertoaldum, et maiorem totius regie domus constitueret Protadium. Tum forte Bertoaldus a Theodorico cum trecentis in Neustriam, ut partem regni eius tueretur, directus uiris, Arenauno [al., Arelauno] uilla uenationi operam dabat. Quo comperto, Clotarius filium Meroueum, et Landericum ducem, datis in adiumentum uiris strenuis, ad opprimendum Bertoaldum dirigit. Bertoaldus hostes super se, certis nuntiis id deferentibus, irruere uelle cognoscens, et se ad resistendum uiribus imparem fore sciens, terga uertens Aurelianis se confert, ibique a beato Austreno eiusdem urbis episcopo suscipitur. Landericus ante portam ciuitatis Aurelianensis exercitu deducto, Bertoaldum ad pugnam egredi prouocabat.  Cui Bertoaldus: »Numeroso, ait, uallatus milite confidis me cum paucis tibi non posse resistere. uerum, si placet, nos duo singularis ineamus certamina pugne, procul suspensa armatorum multitudine et rei euentum exspectante. Nullius adsit solatium satellitis, solius exspectetur examen iusti iudicis.« Recusante Landerico congredi, Bertoaldus iterato dixit ei: »Quia formido te nunc prohibet mecum manum conserere, proximum est ut domini nostri, pro tuis ausis temerariis, quibus presumpsisti preripere partem regni domini mei regis, inter se decernant cum armatorum cuneis. Tunc, si placebit, ego et tu uermiculatis adoperti uestibus, inter conferta congrediamur agmina. Ibi et mee  probrum ignauie, et uirtutis tue poteris documenta persentiscere.«

Has conditiones non renuente Landerico, utrique quedam sibi adinuicem, si a cepto desisterent, imprecanti sunt maledicta. Hec dum in die festiuitatis sancti Martini gesta fuissent, et Theodoricus pro certo agnouisset quod pars regni sui a Clotario peruasa foret, ipsa die qua incarnati uerbi natiuitas a cunctis fidelibus deuote colitur, promouet exercitum, et apud Stampas super fluuium Iunna, contra Clotarium, qui haud segnius parabat occurrere, aciem dirigit. Sed dum arctus esset Iunne fluminis transitus, antequam totum Theodorici pertransiret agmen, initum est certamen. Inter confertissimas igitur, ac in mutuam inhiantes perniciem phalanges,  Bertoaldus nominatim Landericum uocitare, et ut secum iuxta placitum congrederetur, non cessabat prouocare. Quod dum Landericus abnueret ac paulatim loco cederet, Bertoaldus ad solum subeunde mortis affectum insurrexit. Et quia iam cognitum habebat, quod Brunechildis eum a pristino honoris gradu deiicere, ac Protadium pro eo moliretur constituere, melius iudicauit cum decore bello oppetere quam reliquum quod superesse poterat uite cum dedecore ducere. Dum itaque palantia studet impulsare agmina oppressionemque in cedentes hostes facere, occurrentes quoque mucrone sterneret, unus a multis circumdatus oppressusque exstinguitur. In eo prelio Meroueus filius Clotarii capitur. Landericus cum Clotario in fugam uertitur, Theodoricus  uictor Parisios ingreditur. Post hec Theodebertus cum Clotario pacem Compendio uilla iniuit; exercitus uero eorum illesus ad propria rediit.



CAPUT XCII. De Protadii Romani, qui factus est maior domus regie, auaritia feda, ob quam omnibus euasit inuisus, et tandem a proceribus est interfectus, et reges reconciliati, deque successione Claudii Romani uiri prudentis.

Anno X regni Theodorici, iuxta uoluntatem Brunechildis, ex precepto Theodorici Protadius maior domus constituitur. Qui cum sensu argutissimus ac in consiliis haberetur strenuus, seua tamen illi inerat contra locupletes cupiditatis macula, fiscum uolenti replere ac seipsum ditare. Denique nobilitatem insectando Burgundie, omnes cupiens sibi  subiicere, res eorum conabatur iniuste auferre, ne quis sibi posset honorem quo fruebatur subripere. Quapropter non ualebat quilibet potentum reperiri, qui eius uellet familiari colloquio uel amicitia frui. Sed dum Brunechildis, ueteris inimicitie recordatione uindictam meditaretur expulsionis sue, moneretque Theodoricum thesauros patris de manu Theodeberti querere, asserens illum non Childeberti, sed cuiusdam hortulani filium fuisse. Protadius cepit regem ad hec peragenda studiosius commonere. Tandem cum exercitu Theodoricus profectus, apud Cariciacum castra posuit, paratus in crastinum cum fratre congredi; qui haud procul cum ualida Austrasiorum consederat manu. Interea  leudi Theodoricum hortari ceperunt, »ut fratri reconciliaretur, nec uanissime cupiditati postponeret decus germanitatis.« Protadius econtra uehementer resistere, dicens: »Pacem fieri non oportere.« Animaduertentes ceteri proceres eum solum esse, qui consiliis eorum refragaretur, alterutrum sermocinabantur opportunius fore unum tradere morti quam totum exercitum periclitari. Opportune rex exercitationis gratia tentorio egressus, rumore ferente, comperit quosdam Protadium uelle perimere, et proripere sese uolens, ut eos ab iniuriis memorati remoueret uiri, a suis prohibitus, ac ui detentus, mittit quemdam Uncelenum nomine, qui principibus factionis iussionis sue auctoritate tales interdiceret ausus. Tunc Uncelenus ad eos ueniens  qui iam tabernaculum regis circumdederant, quo Protadius una cum Petro medicine artis perito ad tabulas ludens sedebat, taliter infit: »Iubet dominus meus rex Theodoricus ut interficiatur Protadius paci contrarius.« Post quod uerbum certatim omnes tentorium gladiis conciderunt, et Protadium inibi peremerunt. Theodoricus licet a suis coactus, cumfratre Theodeberto pacificatur, et utrorumque exercitus saluus, ac integro numero, ad sua regreditur. Anno XI regni Theodorici subrogatur Protadio maior domus quidam Claudius, itidem Romanus genere; homo prudens, fide plenus, iucundus in fabulis, prouidus in cunctis, sed sagina corporis ualde grauis. Qui predecessoris sui territus exemplis, amicitiam cum uniuersis seruans, lenem se ac  fauorabilem prebebat.



CAPUT XCIII. De ultione quam Brunechildis de inimicis Protadii cepit, deque Desiderii episcopi lapidatione.

Anno XII regni Theodorici Uncelenus, qui fallacia sua Protadio causa mortis exstiterat, insidiis Brunechildis pede truncatus rebusque suis expoliatus, egens est redditus. Wolfus quoque patricius, eo quod in necem iam dicti consensisset Protadii, Fariniaco uilla suggerente Brunechilde iussu Theodorici interficitur. Natus etiam est ex concubina Theodorici filius, nomine Meroueus. Quem rex Clotarius de sacro fonte leuauit. Porro sepe dictus rex Theodoricus, persuasionibus Aridii Lugdunensis episcopi ac auie sue Brunechildis deceptus, sanctum  Desiderium uiennensem pontificem exsilio reuocatum lapidari precepit. Ad cuius tumulum miracula creberrime sunt ostensa.



CAPUT XCIu. De Hermemberge filie regis Hispanie infaustis cum Theodorico nuptiis.

Tunc temporis Theodoricus Aridium presulem, Rocconem et Eborinum prefectos equorum, ad Bettricum regem Hispanie direxit, qui filiam illius coniugio sibi sociandam poscerent, et si pater uellet, iusiurandum preberent »quod diebus uite sue eam regio non priuaret honore.« Cui Bettricus gaudens annuit, puellamque legatis tradidit. Quam Theodoricus letus accipiens primum unice dilexit; que tamen maleficiis Brunechildis uirum  non cognouit. Deinde, faciente eadem auia sua, Theodoricus Hermembergam  thesauris exspoliatam abire precepit ad Hispaniam. Hac de re indignatus Bettricus, ad Clotarium regem, Theodorici ex patruo genitum, misit legatos, qui eum ad belli societatem, expositis iniurie causis, inclinarent. Ubi ille uotis eorum uisus est satisfecisse, cum missis ipsius ad Theodebertum recta proficiscuntur uia. Hunc quoque auxilio sibi adfuturum cognoscentes, recta ad Agonem Longobardorum regem, cum supra memoratorum legatis regum, iter dirigunt, ut hi quatuor reges super Theodoricum irruentes, cum uita simul et regno priuarent et uindictam contumelie regi Hispanorum  illate sumerent. Cumque Theodorico perlatum fuisset huiusmodi consilium illos contra se struere uelle, despectui habuit, ut futile. Legatus uero Bettrici cuncta pro quibus uenerat se autumans impetrasse, ad Hispaniam nauali rediit euectione.



CAPUT XCu. De Columbani Hiberni in dicendo libertate et miraculis, regisque resipiscentia simulata, Bobiique cenobii constructione, et Columbani transitu.

Anno XIu regni Theodeberti ac Theodorici beatus Columbanus ab Hibernia Oceani insula progressus, primum a Theodeberto suscipitur. Demum, propter confluentium ad se populorum multitudines, inde migrans, et solitariam agere uitam cupiens, ad  regnum Theodorici transiit, atque in loco cui Luxouium nomen est, a prefato rege habitare est iussus. Ad quem uisitandum dum frequenter rex adueniret, ac a uiro Dei cur, relicto legitime coniugis matrimonio, adulterinis deseruiret commistionibus, argueretur, illeque ad obaudiendum eius salutaribus monitis aurem cordis inflecteret, auia Brunechildis uipereis antiqui hostis inflammata incitamentis, aduersus sanctum Columbanum commoueri cepit acrius. Sed sanctus uir, illius malitie obuiam ire parans, ad eam Brucariacho uilla commorantem properat. Cui regina, cum nepotibus suis Theodorici filiis occurrens, orabat »ut regiam prolem benediceret.« At ille ait »nequaquam illos regalia sceptra suscepturos, eo quod de lupanaribus emerserint.«  Regina indignata pueros precepit abire, et ipsa post paululum est secuta. uiro autem Domini ad propria regredi festinante et regie aule limen pede tangente, subito fragore totius mota est domus fabrica. Sed nefandissime mulieris mens non est commota, imo maiori iracundie igne succensa. uerebatur enim quod omni extorris dignitate pelleretur a regno, si rex posthabitis meretriciis delinimentis, alicuius regalis femine potiretur coniugio. Interdixit igitur egressum et regressum a monasterio tam sancto uiro quam fratribus cum eo manentibus, precipiens suis optimatibus, uicina cenobio loca colentibus, ne quempiam exire permitterent, uel progressum hospitio susciperent. Denuo uir  sanctus, ut eam a tanta moneret desistere pertinacia, ad palatium perrexit. Eo forte die Theodoricus cum auia sua in Spinsia residebat uilla, nuntiaturque ei hominem Dei pro foribus stare, nec in iisdem edibus hospitare uelle. Tunc rex iram Domini sibi imminere ueritus, melius dixit esse uirum Dei opportunis subsidiis honorare quam Deum ex seruorum eius offensa ad iracundiam prouocare. Iussit ergo regio cultu quecunque erant uictui necessaria parari et Domini famulo per ministros proprios deferri. Quod dum illi maturato implessent, beatus Columbanus seuero, ut erat, uultu respiciens in eos, inquirit quid sibi ista uelint. Dictum ab eis est alimenta esse in suos suorumque usus a rege directa. Cuibus ille: »Non, inquit, teste Scriptura,  accepta sunt Deo impiorum munera. Itaque non oportet eius seruos suscipere, que ipse probatur odire.« Post hoc uerbum uasa cuncta in frusta disrupta, uinum ac sicera solo fusa, ceteraque separatim sunt dispersa. Pauefacti regii ministri, ad regem reuersi rei geste ordinem promunt. Rex nimio terrore perculsus, diluculo cum auia ad uirum Dei properat. Precantur de commissis ueniam, pollicentur in reliquum actorum suorum emendationem. His pacatus promissis, ad monasterium rediit. uerum hec pollicitatio nullius efficacis protulit fructum operis. Nam Theodoricus in ceno luxurie, ut ante consueuerat, est obuersatus, et Brunechildis animus semel nequitia imbutus, a persecutione beati uiri nequaquam est immutatus. Quin potius,  eo usque processit spiritus immanitatis ferox ut nepoti suaderet sanctum Dei in oppidum uesontionum exsilio relegari, indeque reuersum usque ad maris Britannici littora deduci, ut, transmeato freto, nunquam de cetero Galliarum reuiseret arua. Cumque uir Domini, secundum sui propositum animi, deliberasset ad patrium solum nullo modo regredi, per regnum Theodeberti ad Italiam transiens, cenobium, quod Bobium dicitur, construxit plenusque sanctitatis ac dierum migrauit ad Dominum.



CAPUT XCuI. Theodoricus metu fratris cum eo paciscitur.

Anno Xu regni sui, Theodebertus aliqua sibi de fratris Theodorici possessionibus adiungere parans,  eum in se excitauit. uerumtamen prouido prudentium consilio uirorum electus est locus cui Saloissa [olim Saletio, hod. Seltz, prope Rhenum] cognomen, ut fratres ad destinatum locum cum paucis, sed Francie primoribus, conuenientes que pacis essent, eligerent. Ibi Theodoricus cum decem millibus tantum uirorum, Theodebertus uero cum magna Austrasiorum adfuit manu; bello etiam, si frater petitis annueret, turbare pacem uolens. Theodoricus, tante multitudinis contemplatione perterritus, que ille cupiebat, quamuis non sponte, concessit. Conuentus fratrum huiusmodi fuit: »Ut Alesatio et Sugitensi, Turonensi quoque ac Campanensi comitatu Theodoricus cederet, et ad Theodebertum  ius omnium horum transiret.« Inde cum gratia, sed simulata, discessum est, ac se inuicem salutantes, uterque ad sua regna sunt regressi.



CAPUT XCuII. De Alemannorum in Ultraiuranos grassatione.

His diebus Alemanni ueneticorum fines ingressi, Ultraiuranos Cambeleno et Erpino ducibus sibi obsistere conatos acie superant, ac usque ad refugia montium persecuti, prosternunt. Dehinc, nullo inquietante, Iuranum saltum peruagantur, cedibus ac incendiis cuncta per que transibant replentes. Captiuisque plurimis abductis, cum spoliis et ingenti preda redierunt ad propria.



CAPUT XCuIII. De Theodorici consiliis, et Theodeberti infami coniugio, de Berto Leunisio, et apologo eius de lupo et regum conflictu.


Theodoricus acceptas iniurias ulcisci desiderans cum suis tractabat quo pacto fratrem opprimeret Eo anno Theodebertus Bilechildam  interemit, puellam nomine Theudechildem, sibi accipiens in uxorem Theodoricus, ut prefati sumus, Theodebertum infestis insectans odiis, ad Clotarium mittit, qui uelut ex persona sua dicerent: »Contumeliis a fratre affectus, reddere ei que meretur cogito, si te illi auxilio non adfuturum cognouero. Quapropter ego rogo  te quietum manere, nil adiumenti illi ferentem, pollicens, si uictor euasero, regnumque cum uita ab eo quiuero auferre, ducatum Denteleni, quem ipse tibi iniuste sublatum retinet, me tue remissurum potestati.« Huic pactioni assentiente Clotario, Theodoricus anno XuII regni sui, mense Maio, uniuersos ditionis sue ad bella promptissimos Lingonis coadunari precipiens, ac per ueruona castrum, tum temporis edificari ceptum, iter faciens, Tullum deuenit. Ibi obuium habens Theodebertum, cum supplemento militie Austrasiorum, non dubitauit conserere manum. In Campania namque Tullensi aduersus fratrem congressus, exercitum eius grauiter attriuit. Euasit tamen Theodebertus, et fugiens de prelio,  per Metensem urbem saltumque uosagum, Colonie ciuitatis receptacula petiit. Theodoricus, fratrem persequi e uestigio festinans, beatum Leunisium Maguntiacensem antistitem obuium habuit; a quo huiusmodi monita percepit. »Inchoatis, inquit, insiste, et ad perfectum, iuuante Deo, istius attinges operis. Rustica refert fabula lupum, catulos suos ad predam ducentem, eos ad se in montem uocasse, taliaque mandata dedisse: Neminem, ait, que uobis, filii, expediant querere scitote, nisi per paucos qui ex uestro sunt genere. Unde uos moneo suscepta non deserere munia, et uictui inuestigare necessaria.« His suggestionibus Theodoricus, haud segnis exsecutor, paruit, precipue sciens eum sue fauere utilitati et Theodeberti stultitie aduersari. Transitaque Ardenna,  Tulbiacum [hodie Zulpich.] usque accessit. Theodebertus interea, qui fugam parauerat, distulit. Nam Saxones ceterasque superioris Germanie gentes, in sui solatium sollicitatas bello in supra nominato opponit loco. Certatum est acriter, quoad Theodebertus restitit. Renitebatur enim, quamuis exercitus eius more pecorum obtruncaretur. Ubi uero ipse, pondus prelii pati non ualens, fuga sibi consuluit, auersi sunt omnes qui constiterant pugnaturi. Quorum maxima pars incerto fuge dispersa exstinguitur; residui Coloniam uersus cum rege festinanter properant. In prima pugne congressione, tanta utriusque partis animositate concursum est ut cadauera interfectorum, pre multitudine comprimentium  se populorum, non ualentia ad terram ruere, quemadmodum equis insederant, una cum uiuis circumferrentur. At postquam phalanx uicta, hostibus terga nudauit sua, uiarum strata, necnon siluarum deuia, corporibus mortuorum sunt repleta. Theodorico ubi factum indicium Theodebertum euasisse, incentiuum accelerandi itineris accessit, ut conficiendi belli impendium putaret, si dux et populus bello promptior interciperetur. Adueniens itaque cum suis in Ribuariorum fines sese immisit, occurrentia queque deuastans uel exurens. Cuius terre incole ad eum uenere rogatum: Ne ob unius culpam dissidium pararet eis, quos suos fore sciret iure uictoris. Quibus ille: »Non, inquit, uobis, sed Thuodeberto, interitus paratur; cuius caput, si meam  promereri uultis gratiam, uos necesse est auferre, aut ipsum uinum uinctumque ad me perducere.« Illi regiam Colonie introgressi, Theodeberto taliter locuti sunt: Sic, inquiunt, mandat Theodoricus frater tuus: Si, ait, recipere meruero, thesauros paternos, quos Theodebertus adhuc iniuste retinet peruasos, proprias festinus repedabo domos. Ideo te hortamur, domine rex, ut portione que ei debetur reddita, nostra eum non sinas infestare domicilia. His Theodebertus dictis credulus, ac pro uero prolata arbitratus, locum quo regalis continebatur gaza pariter cum ipsis est ingressus. Eo igitur perscrutante quid fratri opportunius, sine sui damno, posset restituere, unus e circumstantibus, euaginatum gladium ceruici eius illidens, caput abstulit ac per  muros Colonie circumtulit. Quod cernens Theodoricus, ipsa confestim urbe potitus, regias inuasit opes. Et primates ciuitatis in sua sibi uerba iurare compellens, dum in basilica Sancti Gereonis sacramenta exigeret, uisum illi fuit quemdam pugno suo latus percussisse. Et conuersus ad suos: »Obseruate, ait, ad ostia, ne quis egrediatur, eo quod ignorem, quis horum Riboariorum [Gall. Ribaroles], periurio obnoxiorum, me uulnerare conatus sit.« Obseruantibus autem eis, a cubiculariis ueste remota latus regis inspectum, nullumque uulnus est inuentum. Solummodo signum quoddam apparuit purpureum, quod ego reor cite mortis fuisse indicium. Compositis ex sententia rebus, inde cum multis spoliis progressus, secum abduxit filios fratris sui, cum filia que specie  nitebat decora. Dum Metis aduenisset, reperit auiam suam Brunechildem inibi obuiam sibi uenisse. Que arreptis Theodeberti filiis, eos sine mora neci tradidit, et minorem quidem natu, nomine Meroueum, in albis adhuc positum, lapidi illisum innocentem cegit exhalare spiritum. Regnauit itaque Theodebertus  annis XuII. Quidam uero auctores [FREDEGARIUS c. 38] scripserunt Theodebertum post illam Theodorici uictoriam, suamque erumnam, Rhenum transisse, et Theodoricum, capta Colonia, Bertarium cubicularium suum ad comprehendendum eum misisse. A quo comprehensus, atque ad Theodoricum perductus, indumentisque regiis exutus, Cabillono dicitur in exsilium fuisse relegatus. Ob recompensationem quoque tam preclari operis, Bertarius equum eius cum stratura regia fertur a Theodorico percepisse.



CAPUT XCIX. De Clotario ducatum Dentelini recipiente, et ira Theodorici in eum.

Clotario, iuxta pactum quod cum Theodorico  pepigerat, ducatus Denteleni suo restituitur domino. Unde Theodoricus, cernens Austrasiorum sibi parere regnum, indignatione nimia permotus, Clotario per legatos mandat: »Ut se de memorato ducatu remoueat. Quod nisi efficiat, se ad uindicandam illate contumelie iniuriam quibus posset non defuturum modis.«



CAPUT C. De Theodorico fratris filiam procante, et ob id a Brunechilde increpito, deque eius in Brunechildim ira, et Brunechildis, que eum ueneno sustulit, in eumdem crudelitate.

Interea, dum Metis moraretur Theodoricus, amore filie fratris Theodeberti, quam Colonie captiuauerat,  deperire cepit. Quam dum sibi copulare uellet, ab auia, ne hoc faceret, prohibebatur. Cui ille: »Et quid, ait, incurram offensionis, si illam uxorem duxero?« Ad hec Brunechildis: »Non, inquit, est fas fratre progenitam te habere coniugem.« Ad hec Theodoricus, ut audiuit, felle commotus, tali ei respondit modo: »Nonne tu, Deo odibilis, cunctisque inuisa bonis, mihi dixeras, eum fratrem non esse meum? Ut quid imposuisti mihi tam graue onus fratricidii?« Et euaginato ense, uoluit eam percutere. Que a circumstantibus erepta ac in manibus domo elata, mortis quidem euasit discrimen, sed nepoti dolos parauit temeritate feminea. Nam egredienti e balneo, per manus ministrorum pecunia corruptorum ueneni porrexit poculum. Quo hausto, ut penitens  scelerum que gesserat, uite sortitus est terminum, quam criminibus fedauerat. Tradunt uero memorati scriptores , eum apud prefatam urbem Metensem, dum contra Clotarium expeditionem agere meditaretur, dysenterie morbo interiisse, XuIII regni sui anno.


 Explicit liber tertius.



INCIPIT LIBER QUARTUS.



CAPUT PRIMUM. De Clotarii cum nothis Theodorici instinctu Brunechildis super successione in regnum certatione, et de Brunechildis exitio.


Exstinctis, uel uaria sorte obeuntibus, tot Francorum  regibus, a quibus per quinquaginta ferme et unum regnatum est annos, solus legitime successionis heres Clotarius Chilperico patre genitus e regia stirpe uidebatur relictus, in quem regnandi ius potissimum transfundi oporteret. Brunechildis  tamen moliebatur, si posset, Sigebertum Theodorici filium regno preponere Austrasiorum. Quatuor namque Theodoricus ex pellicibus susceperat filios, quorum ista sunt nomina: Sigebertus, Corbus, Childebertus atque Meroueus. Sed quia erant materno latere minus nobiles, ad regni quoque gubernacula estimabantur fore impares. Simul quia et Brunechildis electo uno ad speciem regnandi, non potestatem, summe rei sollicitudinem sibi reseruare uelle intelligebatur: et primates Francie tanto tempore femineo dominatui dedignabantur subiici. Unde, adnitentibus Arnulfo atque Pippino Austrasie primoribus, Clotarius Captonnacum usque accessit. Brunechildis in Warmatia residens, eius audito aduentu, ad eum dirigit, obtestans ut  de regno Theodorici quod filiis reliquerat secederet. Clotarius respondit »conuentum nobilium debere eam aggregare Francorum, et communi tractatu de communibus consulere rebus; se uero iudicio illorum in omnibus pariturum, nec preceptis promisit obstiturum.« Brunechildis uerbis se decipi animaduertens, misso in Thoringam Sigeberto Theodorici primogenito, gentes etiam que trans Rhenum habitant ad belli societatem inuitare tentabat. Cum quo et Warnarium maiorem domus ac Alboinum e proceribus Austrie preeminentissimum, dirigendos curauit. uerum Warnarium suspectum habens, quod ad Clotarium transitum meditaretur, directis post tergum eorum litteris, Alboino puniendum mandauit. Alboinus lectos apices  scindens ad terram proiecit. Qui tamen a quodam familiarium Warnarii inuenti, ac in tabula cera lita transcripti, eidem sunt ostensi. Quibus ille uisis, periculum sibi imminere perpendens mortis, colligere sese ac preparare animo cepit quo pacto Theodorici filiis deletis, regnum Clotario una secum contraderet. Primo itaque nationes, ad quas ad supplementum belli accersiendas directus fuerat ab eis alienauit.

Deinde cum Brunechilde ac Sigeberto Burgundiam ingressus, uniuersos primates, simul cum pontificibus ipsius gentis, in suam deduxit sententiam, secreto apud eos huius rei usus uerbo. Et quia omnes superbiam Brunechildis simul et crudelitatem  exosam habebant, se uoluntati eius polliciti sunt non defuturos. His itaque patratis, nuntios ad Clotarium misit, et ut cum exercitu aduentaret mandauit: spondens se, si ei integra fide securitas uite ac honoris concederetur, regnum Burgundionum pariter cum Austrasiorum uniuersa militia traditurum. uenienti itaque Sigeberto cum Burgundionibus, in campania Catalaunensi super fluuium Axonam occurrit Clotarius cum Neustrasiis, habens secum complures Austrasios, inter quos Aletheus patricius, Rocco, Sigoaldus, necnon Eudilanus, duces. Igitur dum utrinque armatorum cunei ad prelium parati constitissent, Warnarius cum suis iuxta, quod constituerat, signo dato e pugna, ante congressum, discessit. Eadem fecere,  quibus par inerat pugnandi affectus. Clotarius post eos paulatim iter faciens, utpote qui nullum eorum perdere gestiebat, quos suos fore confidebat, Ararim usque fluuium, qui nunc Sagonna dicitur, peruenit, captisque tribus Theodorici filiis, Sigeberto, Corbo atque Meroueo , ad uicum Riona super uincennam flumen situm rediit. Ibique instantia Warnarii uel ceterorum procerum ei fauentium, Brunechildis cum Theudelana Theodorici germana, de pago Ultraiurano, uilla Urbana, ab Erpone regalium preposito equorum protracta, Clotario presentatur. In cuius conspectu Clotarius Sigebertum ac Corbum eius nepotes, Theodorico  progenitos, iugulari iussit. Meroueum uero, cui ipse pater spiritualis in baptismo fuerat datus, Ingobodi graphioni commendans, in Neptricum perduci, atque ibi nutriri clementissime mandauit. Porro Brunechildem presentari sibi precipiens, astante multitudine exercitus, qui non solum ex Neustria, uerum etiam ex Austria siue Burgundia conuenerant, accepta auctoritate, quo minus odia tegerent que aduersus eam iamdiu animo conceperant, per triduum diuersis eam iussit tormentis affici, cameloque impositam per totum circumduci exercitum.

Ad postremum reputans ei quod X reges Francorum, eius partim consilio, partim manu, uel etiam maleficio exstincti essent, sic eam alloquitur:  »Ut quid inter mulieres maledicta, ac pessimarum exquisitrix artium, in tantam erupisti peruicaciam, ut non erubesceres tam multiplicem preclare stirpis subuertere generationem? Pereas igitur crudeli penarum exemplo, que non expauisti tam ingenti te maculare parricidio. Nam, ut de ceteris sileam, Sigebertum meum patruum, tuum uero uirum, nouimus tuo consilio usum contra fratrem insurrexisse suum: propter quod in improuisum incurrit interitum. Meroueus quoque frater ex patre meus, tui causa a genitore odio habitus, nefandissimo crudelitatis genere est interfectus. Quid autem memorem Chilpericum mee natiuitatis parentem, quem, ut fertur, per directos apparitores  morte affecisti, nil tale uerentem? Nequeo sine lacrymis exitum tanti referre patris, erumnasque mee explicare orbitatis. Fraternas acies alternaque bella, que profanis decertata sunt odiis, reuoluere pudet; que tu, totius aule procella, excitans, in mutuam necem nepotes animasti tuos ut frater fratrem interimeret, nec iusta commoueretur mentis compassione. Theodoricus denique, tuis credulus persuasionibus, quod Theodebertus eius non esset germanus, effusor exstitit fraterni sanguinis, cum iam pridem Merouei ex se geniti cruore pollutas gereret manus. Theodeberti filium, in albis noue regenerationis adhuc constitutum, a te ad petram allisum, notum est cum fratre innocentem exhalasse spiritum. Illud non omittendum recens piaculum,  uidelicet Theodoricum maleficio tuo ueneno necatum, atque eius filios, ut aduersum me bella mouerent, persuasos, tres ex ipsis, ac si reos, neci esse traditos. Silere malo innumerabiles ducum strages, que utrum iuste an iniuste fuerint perpetrate, non est istius temporis explicare, dummodo uos, dulcissimi commilitones, et preeminentes Francie primores, decernatis cui subiaceat supplicio tanti obnoxia sceleris.« Acclamantibus cunctis inauditis eam debere subiici penis, iubet indomitum exhiberi equum, crinesque miserrime regine cum brachiis caude eius colligari, ac demum ad cursum concitari. Sicque in primo impetu currentis equi calcibus cerebrum dispersum. Reliqua uero membra,  per aspera queque sentibus rupibusue protracta loca, dissipata sunt. Hunc Brunechildis exitum tulit, mulier in cedibus propinquorum maxime exercitata; quibus exstinctis, possessionem eorum quasi spolium suis iunxerat. Cui secunde res superbiam augebant, ut muliebris impotentia supra modum sese extolloret. Nec tamen ex toto ita uecors exstitit, quin Dei ac sanctorum eius memorias, a predecessoribus structas, uenerabiliter excoleret, ipsaque nouas fabricando deuote multiplicaret. Nam in suburbano Laudunensi basilicam in honore sancti construxit uincentii; et apud Augustodunum aliam sancto dedicari iussit Martino, usa necessariis ad hoc opus ministeriis uenerabilis uiri Siagrii, predicte urbis episcopi. Multis quidem et aliis in locis sub nomine sancti Martini magnificas fundauit ecclesias;  illum sibi pre ceteris adiutorem fore confidens et confidendo exposcens. Aedificia, sane ab ipsa constructa usque in hoc tempus durantia, ostenduntur tam innumera ut incredibile uideatur ab una muliere, et in Austria tantummodo et Burgundia regnante, tanta in tam diuersis Francie partibus fieri potuisse. Ea autem cum filio et nepotibus gubernante regnum, apud Gallias, diuine uirtutis gratia irradiati, fulserunt ueluti luminaria, Etherius Lugdunensis archiepiscopus, Siagrius Augustodunensis, Desiderius uiennensis, Aunarius Antissiodorensis, cum fratre Austreno Aurelianensi et Columbanus abba.



CAPUT II. De Austregisilo presule sancto, falso accusato et miraculose purgato, deque eius sanctitate.


Austregisilus quoque Bituricensis archipresul, qui sibi rege Guntranno diu in palatio conuersatus, mappam ei ad extergendas prebere consueuerat manus. Hic quadam uice a quodam pessime mentis homine falso accusatus, quedam absque iussione principis scripta confecisse, dum id sedulo denegaret, iubetur a rege armis obiecta repellere. Qui diluculo surgens, dum per puerum omnem suorum apparatum armorum deferri fecisset in campum, et ad exorandum Dominum ecclesiam beati Marcelli expeteret, obuianti pauperi et eleemosynam roganti, trientem tribuit, sicque orationi incubuit Nec defuit orationi effectus. Nam  dum cum rege ad locum certaminis properaret, occurrit eis nuntius dicens: »Aduersarium eius, dum ad designatum occurrere festinaret locum, equo corruisse, uiteque terminum incurrisse.« Tunc rex ad beatum conuersus uirum: »Letare, inquit, amantissime iuuenis, quia Dominus defensor tuus est, ne tibi nocere possit inimicus.« Post hec cathedram episcopalem sortitus, admirandis in mundo uirtutum enituit bonis.



CAPUT III. De Mauricii imperatoris cum filiis cede, deque eiusdem moribus prauis et penitentia salutari celitus reuelata per anachoretas Aegypti, et de Philippici gestis.

Dum hec Galliarum in partibus geruntur, Mauritius Augustus postquam uno ac uiginti annis rexit  imperium, cum filiis Theodosio, Tyberio, et Constantino, a Foca, qui fuit strator Prisci patricii, occiditur. Fuit autem utilis reipublice. Denique contra hostes dimicans, sepe uictoriam obtinuit. Huni quoque, qui et Auares appellantur, eius uirtute deuicti sunt. Hic medio imperii sui tempore, dum diuine legi contrarias preceptiones ederet, et a beato Gregorio frequenter admonitus, eas corrigere nollet, imo eidem uiro Dei, quia factis non poterat, uerbis iniurias irrogare non desisteret, tali meruit a Domino redargutione cerceri. Quidam monachico schemate adopertus Constantinopoli degens, exemptam uagina spatham a porta ciuitatis usque ad statuam gladiatoris, que in medio Fori erat posita, perferens, pronuntiauit imperatorem gladio puniendum.  Quod Augustus audiens, ualde pertimuit, uocatumque quemdam prefectorii ordinis uirum sibi familiarissimum, ad sanctos in superioris Aegypti eremo manentes, cum exeniis cereorum ac thymiamatum misit omni cum deuotione, deposcens ut pro se Domini exorarent clementiam. Ipse quoque pias Conditoris sui aures die noctuque non desiit precibus pulsare, ac, ut sua in presenti potius uita puniret peccamina, nec seruaret ea ad subeunda perpetui ignis incendia, non destitit implorare. Rediens porro prefectus a sanctis solitariis, imperatori nunciauit dicens: »Incole solitudinis sancti uiri dixerunt mihi quod humilitatis tue preces exaudiens Deus, sempiterna quidem non te priuaret gloria;  uerumtamen huius temporalis honorem, quo frueris, imperii, cum magna a te auferret ignominia.« Gauisus est imperator quia, etsi transitoria non effugeret mala, non perderet tamen preparata iustis premia. Ac ipsum etiam tali uoluit superna uisione consolari dignatio. Quadam nocte, alto depressus sopore, uidit se enee Saluatoris imagini, que ante fores palatii posita erat, assistere, et uox ex ipso incarnati uerbi charactere audita est, dicens: »Date Mauricium.« Et apprehendentes eum quidam ignote forme et claritatis ministri, statuerunt ante presentiam loquertis. uoxque iterum sonuit, interrogans illum: »Quid magis eligeret, utrum in isto seculo que nequiter egerat recipere, an futuro ea seruare examini.« Cui Mauricius:  »O Iesu, inquit, bone, qui humanum genus tuo redemisti sanguine, iube me nunc potius male commissa luere, et uenturi iudicii diem non formidare, imo electorum tuorum participem fac esse.« Tunc qui loquebatur: »Tradatur, ait, Mauricius Foce militi, cum uxore et duobus filiis.« Euigilans imperator a somno, et uisionum secum ipse reuoluens, aduocare iussit Philippicum generum suum, quem aliquando arripiende tyrannidis insimulatione suspectum habuerat. Ille consummatam erga se Cesaris iram esse pertimescens, ualedicens coniugi, tanquam amplius eam non uisurus, ad aulam properat. Cui Mauricius occurrens ad genua eius prouoluitur, obsecrans ut que contra eum, falsa cogente suspicione, indigne commiserat, ea ille  propter Dominum benigne remitteret. Stupefactus Philippicus, et quid sibi ultra spem accidisset admirans, Augustum de terra leuauit, et ut ipse ei magis remitteret, si quam aduersus eum malitiam retineret, orauit. Cui Mauricius: »Tu magis, inquit, indulge, et si quispiam in exercitu sit honoribus functus, qui uocetur Focas, edicito.« Narrauitque ei omnem ex ordine uisionem. Philippicus uero respondit nullum se militum nosse, qui Focas diceretur nomine; esse uero inter gregarios stratorem Prisci patricii uocabulo Focam, atque eidem uiro formidolosam inesse temeritatem. Ad hec Cesar: »Si quidem est formidolosus et sanguinarius.« Paucis interim interiectis diebus, irruere in eos qui, pactionem statutam transgressi,  Romanas sibi attributas incessebant custodias, uolens iter cum exercitu arripuit. Porro in terra hostili constitutus, cum milites furto ac rapinis abstinere compelleret, nec tamen largiretur consueta stipendia, sed insuper in desertis transigere hiberna cogeret tempora, non minimum in se excitauit seditionis. Hac etenim offensi acerbitate ueteris uiri militie, conferre secum cepere et indigne ferre imperatorem, qui nullo Romane stirpis nobilitaretur parente, tam nequiter ipsos opprimere uelle. Nec se diutius perpeti posse externum tyrannum, cum haberent in exercitu dignum Romani generis imperii gubernatorem. His secum milites uociferantes uerbis, adoriuntur Focam tunc centurionem; rogant ut Romani imperii suscipiat gubernaculum. Qui, eorum  preceptis obaudiens, purpuram induit. Quo precognito, Mauricius animi desperatione resolutus, cessit rebus aduersum se fluentibus, et in quamdam insulam mari contiguam aufugit. In qua ab apparitoribus quos Focas ad eum persequendum direxerat, gladio cum uxore ac duobus filiis percussus, etiam morte temporali impleuit somnium suum.



CAPUT Iu. De pontificum Romanorum successione, et ecclesie Romane primatu.

Beatissimus autem papa Gregorius, comperto quod Focas potiretur imperio, ad eum siue ad eius Augutam Leontiam direxit epistolam, uerbis gratulationis refertam. Ipsius principis tempore, idem dilectus  Domini Gregorius de presentis uite laboribus ad eternam demigrans requiem, Sabiniano sedem reliquit pontificalem. Cuius successor Bonifacius a prefato Augusto petiit et impetrauit: »Ut sedem Romane et apostolice Ecclesie caput esse omnium Ecclesiarum statueret, quia Ecclesia Constantinopolitana primam se omnium Ecclesiarum scribebat.« Ipse quoque princeps, alio papa Bonifacio rogante, iussit in ueteri fano, quod Pantheon uocabant, abolitis idolorum sordibus, basilicam beate ac perpetue uirginis Marie, et omnium martyrum fieri, ut, ubi quondam omnium, non dicam deorum, sed demonum cultus agebatur, ibi deinceps omnium fieret memoria sanctorum.



CAPUT u. De Cacani Auaris seu Hunni cum Gisulfo Longobardo bello, deque Romilde amoribus infelicibus.


Ea tempestate rex Auarum, quem sua lingua appellant Cacanum, cum Foroiulianis Longobardis bello confligens, ducem ipsorum nomine Gisulfum, cum plurimis suorum interfecit. Cuius ducis uxor, uocabulo Romilda, obsidentis se in memorata urbe Cacani regis pulchritudinem admirata, ei ciuitatem tradidit stupri mercede sibi pollicita. Quam idem rex, capta urbe populoque eius captiuato, una propter iusiurandum quod dederat nocte, ac si in matrimonium accepit. Post hec duodecim Auaribus eam tradidit qui, uicissim sibi succedentes ea, uti uili scorto, abusi sunt. Ad postremum, palum in medio campo configi precipiens, eam in acumine  eius inseri mandauit, cum huiusmodi exprobrationis uerbo: »Talem, inquit, merita est uirum habere.« Dignum profecto posterorum memoria, idem rex proditionis eius exemplum reliquit. Qui, etsi proditionem amplexus est, proditionis tamen auctorem sibi displicuisse monstrauit. Illud forte pertimescens ne, que proximis non pepercerat, ipsi, si eius potiretur amplexibus, minime parceret. Igitur dira proditrix patrie tali exitio periit, que amplius sue libidini quam ciuium et consanguineorum saluti prospexit. Cuius filie non matris luxuriam, sed castitatis amorem secute, ne ab Auaris contaminarentur, crudas pullorum carnes sibi inter mammas sub fascia posuerunt, ut earum ex calore corporis  putrefactarum fetore Auares a sui commistione remouerent: quod et factum est. Nam quicunque eas obsceno uolebat attactu contingere, fetoris repulsus immanitate, procul recedebat, cum exsecratione dicens omnes Longobardas fetidas esse. Quarum una Alemannorum regi, alia dicitur Baioariorum principi postea nupsisse; dignas pro seruata pudicitia nuptias sortite. Filii uero eius, quos ex prescripto Gisulfo uiro suo susceperat, uastata urbe, ascensis equis dum fuge se committunt, minimus illorum ab uno ex hostilibus cuneis, qui uelocius ceteris cucurrerat, capitur. Quem dum, propter pusillitatem corporis is qui eum ceperat interimere noluisset, magisque ad seruiendum sibi propter egregiam formam seruare elegisset (erat  enim ipso puer micantibus oculis, lacteoque crine exornatrix eum natura donauerat, ducere ad castra cepit. At puer, ingentes animos angusto in pectore uersans et se captiuum trahi ingemiscens, paruum quo iuxta suam etatem accinctus erat gladium, ut eius assuesceret usum, uagina exemptum, nisu quo ualuit ceruici se trahentis illisit. Quo terre prostrato, conuerso equo, retrogrado calle ad fratres regressus, non modico letificauit gaudio. Nunc iam ad nostre reuertamur ordinem historie.



CAPUT uI. De Clotarii regis et monarche in Francia gestis.

Igitur rex Francorum Clotarius XXX regni sui anno postquam regnare ceperat patre defuncto, monarchiam regni adeptus, Warnarium, cuius instantia  regnum Burgundie fuerat adeptus, maiorem domus in ipso constituit regno, dato ei sacramento, ne cuncto quo aduiueret tempore successorem acciperet. Austrasiis uero Radonem quemdam, probabilis uite uirum, eodem honoris gradu donatum prefecit. Ultraiuranis quoque Erponem, genere Francum patricium instituit. Qui dum que pacis sunt diligeret, malorum deprimens nugacitatem, ab ipsis pagensibus, instinctu Alethei patricii, et Leudemundi Sedunensis episcopi, perimitur. Tunc temporis Clotarius ad uillam, cui Maurolegico [Maurolegium, in Alsatia, hod. Marley] nomen est, cum Bertetrude regina accedens, iustitie obtentu multos inique agentes gladio puniri iussit. Leudemundus autem Sedunensis pontifex, monitu Alethei, ad  Bertetrudem ueniens reginam et eam secretius aduocans, ut thesauros suos Sedunum transferret hortatatur, dicens optime se nosse Clotarium eo anno de seculo migraturum, Aletheumque esse paratum suam uxorem relinquere et reginam cum regno assumere, eo quod esset ipse Aletheus e nobili Burgundionum prosapia. Regina, hec audiens et se talem, cui talia suaderentur, estimatam esse grauiter ferens, rapido se in cubiculum proripuit cursu. Leudemundus intelligens uerborum suorum calumniam se subiturum, per urbem Sedunum ad abbatem Austrasium Luxoueo properat, ut per eius preces indulgentiam regis mereretur. Quod et factum est, Nam, promissa impunitate, ad sedem suam redire permissus est. Aletheus, iussu Clotarii Massolaco  uilla ueniens, in conspectu procerum causam dicere iussus, dum se obiectis purgare nequiret criminibus, capitali sententia est damnatus.

Anno XXXIu regni sui, Clotarius Warnarium, palatii comitem, de regno Burgundie, cum uniuersis pontificibus seu primatibus ad se Bonogilum uillam euocans, dando, siue petitionibus eorum annuendo, cunctos sibi fidelissimos effecit.



CAPUT uII. De tributo quod Longobardi Francis pependerunt.

Exigit nunc locus referri quemadmodum Longobardi duodecim millia solidorum, tributi nomine, regibus Francorum per multa soluerint annorum curricula. uel etiam qua de causa duas ciuitates, id  est, Augustam et Seusium, dominationi cesserunt Francorum. Defuncto, ut supra ostensum est, Cleph rege nobilissimo, duces super Longobardos creati, irruptione in Gallos facta, greges captiuorum simul cum preda abegerunt. Ob cuius presumptionis temerarios ausus, predictas urbes partibus Guntranni regis tradiderunt. Ex communi autem tractatu, duodecim legatos ad imperatorem Mauricium mittentes, pacem cum eo fecerunt. Alios quoque eiusdem numeri legatos ad Guntrannum et Childebertum destinauere qui amicitiam et societatem eorum efflagitantes, duodecim millia solidorum se ei soluturos fore uice sua sponderent. Hoc precipue ipsis missis suis in mandatis tradentes ut, quorum propensiorem in federa amicitiarum aduerterent beneuolentiam,  eorum quam maxime unire sibi studerent concordiam. Tandem audita utriusque partis sententia, patrocinio se commisere Francorum, tradita insuper Guntranno regi ualle Ametegis cognomine; sicque usque ad tempora Agilulfi regis sui memorata soluere tributa. Qui electos gentis sue legatos his nominibus, Agilulfum, Pompeium ac Gautonem, ad Clotarium direxit Francorum principem, poscens ut uectigal, quod ei singulis dependebat annis, remitteret. Hi, circumuentis pecunia his, quos intimos consilio regis fore cognouerant, datis uidelicet unicuique mille solidis, usque ad tria millia solidorum obtulerunt, ipsi regi triginta sex millia solidos simul cum precibus, et ita remisso solite pensionis onere, redierunt ad propria.



CAPUT uIII. De Bertetrudis regine obitu, et Sichildis matrimonio, ac filio Ariberto. Et de Dagoberti in societatem regni assumptione.


Anno XXXuI eiusdem principis Bertetrudis regina moritur, quam unico amore Clotarius dilexerat, et omnes leudi bonitatem eius cernentes uehementer amauerant. Post cuius obitum Clotarius rex aliam accepit coniugem, nomine Sichildem, de qua habuit filium nomine Aribertum. Anno XXXIX regni sui, Clotarius Dagobertum filium suum, ex Bertetrude regina susceptum, consortem regni fecit eumque super Austrasios regem instituit, retinens sibi quod Ardenna et uosagus uersus Neustriam ac Burgundiam excludebant.



CAPUT IX. De Samone inter Sclauos rege constituto eiusque successu et prole.


Anno XI principatus Clotarii, homo quidam nomine Samo, natione Francus, de pago Senonico, multos negotiatorum mercandi causa in Sclauorum patriam, qui etiam Winidi dicuntur, secum deduxit. Sclaui iamdudum Hunnis, qui et Auares dicuntur, subiecti, dominationis eorum iugum detrectare tentabant. Siquidem cum primum uectigalia eis, uti dominis, dependerent, preliantium castra tutarentur, fugientibus auxilia ad resistendum subministrarent, tantas ab ipsis sibi illatas tolerabant contumelias ut non homines hominibus, sed feras crederes quibuslibet uilibus imperitare iumentis. Nam  inter cetera que crudeliter, dictu quoque horrendum, in eos exercebant, unum illud nefandum, cunctisque antea seculis inauditum erat scelus, quod quasi hiematuri, eorum adeuntes domicilia, uxores ipsorum suis assumebant socias stratis. uerum illi, qui de coniugibus Sclauorum et Hunnis erant geniti, hoc malum, quod uitrici eorum diu fuerant perpessi, nolentes perpeti, immane contra dominos et patres suos excitauere bellum. Ad quod Samo cum sociis, adiumento Winidis futurus, forte profectus est. Factaque congressione, Winidi Hunnos superant. In hoc certamine Samo cum suis preclarum militie documentum dedit. Prerupto namque sese periculo dans, plurimos hostium destruxit. Hoc successu Samo a Sclauis ad regnandum  expetitus, eo quod egregia eius delectarentur fortitudine, de negotiatore rex constitutus, per XXXuI annos strenue regnum gubernauit, aduersum innumeros bellorum tumultus, que cum Auaris gessit. In quibus semper, prudenti astutia usus, uictor exstitit. Habuit quoque duodecim ex genere Winidorum uxores, ex quibus XXII filios ac Xu genuit filias.



CAPUT X. De Adaloaldo Longobardorum rege, et eius successore, deque Gundeberga regina.

Adaloaldus autem Agilulfi, qui et Ago dictus est, Longobardorum regis filius, patri in regnum succedens, dum decem annis cum matre Theudelinda regnasset, a quodam, Eusebio nomine, qui ab imperatore Constantinopolitano ad eum directus legatus  fuerat, post balneum potione accepta, in amentiam uertitur. Cumque ipsius legati persuasionibus, duodecim Longobardorum optimates iussisset perimi, a ceteris regno pellitur. In cuius locum, Arioaldum Taurinatium ducem, cui Gundeberga Adaloaldi regis germana in coniugium conuenerat, substituerunt. Que uidelicet regina, cum et specie decora et bonitate polleret mentis precipua, nec castitatis careret gratia, quadam die quemdam, Adalulfum uocabulo, non infimo inter Longobardos ortum loco, sibi obsequentem, quod optime esset forme, ceperat laudare. Ille reginam in sui autumans exarsisse amorem, ad aurem ei infit: »Quia, dicens, tue placuit beneuolentie meum statum laude  tua efferre, placeat, queso, me sodalem stratus assumere.« Hoc uerbum illa, haud perfunctorie ferendum arbitrata, in faciem eius exspuit. Qui, ueritus, si ipse rem non proderet, reginam cuncta propala turam, regem adiit, asserens se, si tutus ad narrandum concederetur locus, rem necessariam ei reseraturum. Et secedente rege seorsum cum eo, uera falsis hoc cepit obnubilare modo. »Taso, ait, Thuscane rector prouincie, per triduum iam cum regina sermonem tue serit perditionis, ut illa te ueneno perdat et ipsum sibi maritum assumat.« His rex credulus coniugem in castro Italie reclusit, cui nomen Amelio. Quo comperto, Clotarius per internuntios Auioaldum arguere cepit, non recte illum egisse dicens, quod reginam et ex regio genere  Francorum existentem, sine examinatione legali, dehonestamento dignam estimauisset huiusmodi. Qui dum iustam se habere causam uinculorun uxoris fateretur, unus legatorum, Ansoaldus nomine, tali regem interpellat sermone: »Facile, inquit, examen huius rei tibi probabitur, si facultas alicui familiarium regine detur, bello cum criminatore contendere.« Quod dum ille concessisset simulque approbasset, et Adalulfum, quo minus proposita abnueret, desperatio salutis compelleret, Aribertus quidam, regine consobrinus, hominem, uocabulo Pittonem, uice sua preliaturum aduersus Adalulfum dirigit. A quo idem criminator sine mora uictus gladioque est punitus. Gundeberga regina post tres ferme reclusionis sue annos ad pristinam regni est regressa  dignitatem.



CAPUT XI. De Dagoberti regis Austrasiorum prudentia, et Rodoaldi insolentia.

Regni Clotarii anno XLI, cum Dagobertus rei summam in Austria strenue gubernaret, et quemdam Rodoaldum maioribus apud Austrasios clarum, adhortante beatissimo Arnulfo pontifice ac Pipino maiore domus, honoribus extulisset, cepit idem uir, mutata insaniens mente, iracundiam in se regis prouocare. Nam direptioni rerum studens alienarum, superbie deditus, elationis plenus, locum detrahendi inuidentibus sibi dedit. Qua de causa exasperatus Dagobertus interficere eum moliebatur. Unde territus Rodoaldus ad Clotarium se contulit, obsecrans  ut suam apud filium uitam obtinere dignaretur. Clotarius, uiso filio, inter alia, ne Rodoaldum interimeret precatur. Dagobertus promittit eum, si que male gesserat corrigeret, spem uite habere posse. Sed cum Treueris una cum Dagoberto Rodoaldus accessisset, nulla exstante mora, iussu regis ipsius ante ostium cubiculi regalis a Bertario Scarponensi capite truncatur.



CAPUT XII. De Dagoberti cum Gomatrude coniugio, et cum patre Clotario disceptatione, ac eorum pacificatione super regno Austrasie.

Anno XLII regnante Clotario, Dagobertus, omni ornatu cultuque regio fultus, iussu patris Clippiacum,  haud procul Parisius, uenit. Ibique germanam Sichildis regine, Gomatrudem nomine, in coniugium ei pater tradidit. Die uero tertio nuptiarum, grauis inter patrem ac filium orta est dissensio. Petebat enim Dagobertus reddi sibi solidatum quod ad Austrasios pertinebat, regnum. Clotarius autem contradicebat, nil ei uolens ex hoc concedere. Tandem eliguntur duodecim Franci, e quibus unus exstitit, uir Deo placitus; Arnulfus Metensium antistes; quorum salubri consilio pater, pacatus cum filio, reddidit ei que postulabat. Hoc tantum exinde quod citra Ligerim, uel in regione, quam Prouinciam cognominant, situm est sue ditioni retinuit.



CAPUT XIII. De Sisebodi regis Hispanie uirtute et fide, et Cantabrie per eum subactione, et regni Gothorum per hoc dilatatione.


Apud Hispaniam ea tempestate humanis Bettrico exempto, Sisebodus ei successit in regno. Qui, bello strenuus, consilio bonus, ac pre ceteris retroactis Hispanie regibus fide promptus, Cantabriam, olim dominantibus Francis possessam, sibi subiugauit. Denique dux Francio, qui eidem prouincie aliquandiu prefuit, tributa regibus Francorum persoluebat. Quo mortuo, eamdem regionem milites imperatoris Constantinopoli residentis, quibus contra exteras, ut prelibauimus, nationes custodiendi limitis Hispanie erat mandata sollicitudo, peruaserunt.  Hanc, ut nunc meminimus, Sisebodus eis ui abstulit, multasque urbes maritimas capiens, ad solum usque destruxit. Cumque ab eius exercitu milites in prefatis inuenti ciuitatibus obtruncarentur, Sisebodus, pia commotus miseratione, uolens plerosque eripere neci, ad se confugiendi fiduciam dabat eosdemque, pollicita impunitate, ut sibi fuga consulerent hortabatur. Ingemiscensque aiebat: »ue mihi misero, cuius regni temporibus tanta humani sanguinis fit effusio!« Dilatatum itaque est Gothorum Hispaniam incolentium regnum per littora maris usque ad Pyrenei iuga montis.



CAPUT XIu. De Warnarii morte et incestis Godini filii eius cum nouerca sua nuptiis, et eiusdem repudio, et repudiate furore ac fraude in Gogonem, et de Gogonis iuramento fidelitatis in multis templis prestando, eiusque nece. Item de Palladii Sedecique exsilio, et de Bosonis cede.


Anno XLIII Clotarii regis, Warnarius, palatio regni Burgundie prepositus, diem clausit extremum. Cuius filius Godinus, animi uanitate commotus, nouercam suam duxit uxorem. Qua diuine legis iniuria rex impulsus Clotarius Arnoberto duci imperat Godinum ut quantocius interimat. Godinus formidinis grauamine pressus, relicta Burgundia in Austriam transiens, a Dagoberto intercessionem implorauit, ut patrem ab exsecutione precepti seuerioris ad molliora inflecteret. Nec Dagobertus detrectauit. Clotarius,  egre licet, oranti tamen filio concessit ut, contuitu honoris, quem Warnarius pater Godini gesserat, et remunerande sedulitatis eius in regem supreme gratia, necis sententia mitigaretur. Ea uidelicet ratione ut Godinus uxorem, quam contra canonum decreta duxerat, abiiceret. Qua repudiata acceptaque uite securitate, Burgundiam repetiit. Sed mulier, multo aliter quam sperari posset, iniuriam sibi illatam inequanimiter ferens, delatoria aduersus Gogonem usa fraude, regem adiit, et in medium huiusmodi detulit scenam quod, si in regis presentiam Gogo adueniret, eum gladio perimere deliberasset. His rex credulus securitatem uite, ac salutis honorisque sui a Gogone sacramento exegit. Qui dum insistentibus Crannulpho et Wandelberto domesticis  regis, in basilica Sancti Medardi Suessionis, atque Sancti uincentii Parisius, iusiurandum prebuisset nullas se insidias regi machinaturum, neque sic ei fides adhiberetur, compellitur a memoratis uiris in ecclesia Sancti Aniani Aurelianis, necnon Sancti Martini Turonis, eadem iterare sacramenta. Cumque uoluntati regie satisfacturus ad iam dicta properaret loca, insidiis memoratorum uirorum, rege id non abnuente, apud Carnotinos in conuiuio cum plurimis suorum, repugnare quidem uolentium, sed minime ualentium, nefandissime iugulatur.

Eo anno Palladius quidam, eiusque filius Sedocus Tolosatium episcopus, incusante Aynano duce, quod rebellionis Wasconum fuissent conscii, in exsilium  truduntur. Boso etiam Audoleno patre genitus, indigena Stampensis, ex precepto Clotarii, stuprum cum regina Sichilde commissum ei reputantis, ab Arneberdo interficitur duce.



CAPUT Xu. De successore Warnarii prefecti aule Burgundie per Clotarium et regulos ac proceres regni consultatio, et seditione oborta ob cedem Hermarii ab Aginano factam.

Clotarius autem potentiores omnes optimatum Burgundie Trecas conuenire iubens, de successore Warnarii cum eis agebat, sollicitus scrutator quem uellent rectorem palatii a rege sibi prefici. Illis porro dicentibus nullius preter Dei et regis se uelle  pati dominium, rex gratanter uerba eorum suscipiens, desiderio quoque satisfecit.

Anno XLIu regni Clotarii, filiorum regis seu proximorum, presulum quoque Gallie Clippiaci concilium congregat, ut, quecunque pacifica regno uel utilitati Ecclesie congruerent, statuerentur. Inter primores itaque Francie qui conuenerant, quidam Hermarius gubernator palatii Ariberti filii regis, simulque baiulus a pueritia, Aginano super se irruente, perimitur. Is erat Saxo genere, unusque ex optimatibus aule regie. Qua de re graui orta seditione, pene usque ad mortes lis insurrexerat, nisi Clotarius, agnita causa, tumultum repressisset auctoritate regia. Nam Aginano copiam secedendi in monte, cui Marcomirus nomen est, attribuit, iuncto  non paruo pugnatorum numero, qui ei, si ita res exigeret, presidio forent. Brunulfus uero auunculus Ariberti, frater uidelicet Sichildis regine, collecta nobilium et sociorum manu, Aginanum debellare tentabat. Quod agnoscens Clotarius, leudos, qui maxime indignabantur pro iniqua tanti uiri nece, ad se euocat edicitque, si se habere in offensum uellent, ne in bellum prodeant. Eoque modo reuocato eorum impetu, prelium intestinum quieuit.



CAPUT XuI. De Clotarii iunioris obitu miraculosaque per diuum Sulpicium a febribus sanatione, deque eiusdem Sulpicii uite sanctitate, et beati Eligii aurifabri innocentia et opera.

Anno XuI suscepte monarchie, paterni autem regni  XLIu, Clotarius rex moritur, atque suburbano Parisius, in basilica Sancti uincentii sepelitur. Hic Clotarius Iunior est appellatus, propter auum suum simili nomine, cum adiectione tamen Senioris dictum; qui primus etiam dici potest, isto existente secundo, necnon subsequente altero, de quo in posterioribus declarabitur.

Hunc uero Clotarium beatus Sulpicius  auteriori tempore a graui liberauerat febrium incommodo, septem prius dierum consummato ieiunio. Fuit autem patiens, litteris eruditus, timoris Dei plenus, pauperibus necessaria tribuens, ecclesiarum Domini atque sacerdotum utilitati consulens. uerumtamen subdola malignantium  uersutia subreptum est ei ut beatum Lupum presulem Senonum a sede propria explsum, in exsilium retruderet. Qui uir tante sanctitatis fuisse palam ex gestorum scriptis suorum ostenditur ut quadam die celebranti ei sacra missarum solemnia, celitus gemma in sanctum prolapsa sit calicem. Denique rex penitens facti, ab exsilio eum iussit reduci et ad se perduci. A quo commissorum postulata impetrataque uenia, muneratum eum remisit ad sua. Beatus quoque Eligius aurifex probatissimus, relicto patrio Lemouicini territorii solo, ad eumdem regem transiens, sellam auream regie dignitati congruam fabricandi ab eo preceptum pariter et impensas accepit. Et puras ab omni cupiditatis macula gerens manus, que ad unius opificii susceperat  usum, in duo diuisit, et unam quidem non miinoris magnitudinis quam iussus fuerat, perfectam reddidit. Quod uero ex attributis sibi auri sumptibus superfuit, ne negligens perderet, uel sue concupiscentie satisfaciendo retinere uideretur, in minorem conflauit. Qua re princeps perspecta, laudatum illum ac remuneratum, palatii iubet incolere domicilia. Sed de his ista sufficiant.



CAPUT XuII. De Dagoberti post annuntiatam sibi Clotarii mortem studiis, et Ariberti ac Brunulfi contra eum factione, deque corporum Dionysii et sociorum inuentione miraculosa, necnon et Sadregisilo locum tenente in Aquitania.

Fama itaque defuncti Clotarii ad Dagobertum  peruenerat, more ingenii humani, cui satis est, ubi capita acceperit, cetera non requirere. Quapropter Dagobertus lectos e regno Austrasiorum quos fidentiores reperit, in Neustriam et Burgundiam dirigit, ut ducum siue pontificum ipsarum gentium sibi gratiam sociarent. Id ab omnibus cum letitia susceptum, eo quod cognoscerent regnum ei deberi. Remenses Dagobertum aduenientem, primi suscipiunt, inibi principibus memoratarum nationum cum summo gaudio confluentibus. Ardebat Aribertus, frater eius, aliquid sibi publicorum committi munerum. Pari modo Brunulfus frater Sichildis regine, Ariberti auunculus, paulatim ambiendo quosque potentiores, efficere moliebatur, ut spreto Dagoberto, rerum omnium  summa nepoti suo committeretur. uerum ilii, parande sibi potentie magis intentum quam communi usui, arbitrati, et quod esset ingenio remissior, declinandum estimauere. Dagobertus tamen, optatis potitus, Brunulfo dignam factis uicissitudinem postmodum restituere curauit. Compositis uero erga se rebus, et studiis omnium qui rem militarem uel administrabant, uel circa suum imperium conspirabant, tactus corde atque respectu fraterne compassionis ad miserationem inflexus, amicorum consilio fratrem ex parte consortem regni fecit. Collataque ei prouincia, que a ripa Ligeris Wasconiam uersus extenditur usque ad Pyrenei iuga montis, qui Galliam ab Hispania disterminat, pactum etiam cum eo scripto pepigit: »Ut, priuato contentus  habitu, nil amplius de paterno sperare deberet regno.« Qui ubi potestatem adeptus est, sedem regni Tolosam eligens, sensu non, ut putabatur, tardus, uerum natura acris ad obeunda negotia, statim ingenio suo materiam inuenit.  Anno enim III postquam regnare ceperat, totam Wasconie terram subegit atque regnum suum latius effecit. Uniuersa autem Austria cum Burgundia, Neustria quoque, dominio parebant Dagoberti. Cuius actus licet a nonnullis separatim digesti habeantur, tamen ne eos facta eius lateant, apud quos prefata non inuenitur scriptura, ea nos libuit perstringere. Dagobertus quippe a Clotario genitore uenerabili uiro Arnulfo Metensi pontifici ad erudiendum  traditus, pueritie annos in studiis exercuit litterarum. Adolescentiam uero suam uenatibus  assuefaciens, agere ceruum quadam die instituit. Qui facile industria equitum ac sagacitate inuentus canum, ea uelocitate qua illud animal uti consueuit, siluas et montes, et si qua etiam occurrere flumina transiens, in uicum, cui Catuliacus uocabulum est, cursu defertur. In hoc uico edicula erat, que corpora martyrum Dionysii ac sociorum eius tegebat, in quam se ceruus tuto reperto perfugio confert. Canes e uestigio eum secuti, nec ingredi apertis ianuis ualentes, ostiatim oblatrabant. Adueniens Dagobertus, rem spectaculo admiratur dignam. Finitimos deinde rumor istius miraculi, et  precipue Dagobertum, ad reuerentiam sollicitat sanctorum. Preterea Clotarius quemdam Sadregisilum nomine, rebus sub se tractandis prefecerat, Aquitanie ducatu specialius ei commisso. Hic itaque regis filium superbia qua tumebat, despicere contendens, prospere eum agere non equo ferebat animo. Excusatio sane erat iuuenilis etatis, ne tumorem ex subiectione principum contraheret. Forte Clotarius uenatum iuit, ac non paruo terrarum spatio a filio seiunctus, opportunitatem prebuit ut ducem, ad conuiuium accersitum et contumacie redargutum, Dagobertus flagellis cedi, barbeque amputatione deturpari preciperet. Audacis itaque facti conscius, latebra qua, se insequente, ceruum confugisse uiderat  ipse quoque se recipit. Post hec Clotarius rediens, ducis comperta contumelia, ex se genito multa furibundus interminans, mittit qui eum accersirent, dignas pro commissis ut lueret penas. Interea Dagoberto, coram martyribus humili corde prostrato somnoque oppresso, assistens quidam uenerando iucundus uultu, ne timeat edicit; eumque non solum presenti periculo, uerum eterno liberandum supplicio et insuper solio regni donandum spondet, si tantummodo memorias eorumdem sanctorum se ornatum iri promittat. Nec fides promissis defuit. Nempe ut non uana  somnia fuisse intelligeret, hi qui missi ad eum a sacra ede abducendum fuerant, cum non plus uno milliario a sanctuario abessent, progredi diuina ultra prohibentur  uirtute. Redeunt confusi, eique, a quo directi erant, que pertulere nuntiant. Ille, eos inertie simul et infidelitatis arguens, dirigit alios qui quod illi neglexerant implerent. Quos similia passos, quasi nati fautores despiciens, per semetipsum filium a sepulcris martyrum auellere cupiens ibat. Sed, quia non minus in reges quam in alios homines Dei preualet potentia, qui alios arguerat inertes fit ipse iners. Tandem agnoscens Christi ac seruorum eius potestatem, indulget ueniam, filioque redit in pacem. Sicque, abeundi accepta licentia, edi beate succedit, ac precibus deuotis gloriosos martyres ad sui suffragium inuitat. Dagoberto tamen  nullus locus iucundior fuit.



CAPUT XuIII. De Dagoberti cum Bertoaldo Saxonum duce periculoso prelio, et Clotarii subuentione mirifica, ipsiusque Bertoaldi fugientis nece.


Austrasiis uero Francis rex institutus a patre, aduersus Saxones, qui rebellare tentauerant, arma mouit, transgressusque Rhenum, cum Bertoaldo Saxonum duce pugna commissa, ense percussus in caput, decisos cum parte galee crines patri per armigerum mittit, et ut sibi, antequam cunctus corruat exercitus, in auxilium properet, mandat. Forte fortuna adfuit. Clotarius enim uenationis gratia Longolariam siluam petierat. Ubi accepto periculorum filii nuntio, graui exagitatus dolore, raptis quos in promptu habebat iuuenibus, ad alios etiam ut se sequerentur directis legatis, breui tempore longum iter emensus   ad filium usque peruenit. Et ea quidem nocte, fixis super Wiseram fluuium tentoriis, quieuerunt. Mane autem facto, dum Franci plausus ac uoces letitie pro aduentu regis Clotarii ederent, Bertoaldus Saxonie dux super ripam fluminis prelium prestolans, audito tumultu, interrogat ut quid tantus in Francorum castris oriretur tumultus. Dictum est ei Clotarium aduenisse regem, atque ob id diem festum agere Francos. At ille ad hec: »Falsa, ait, spe decepti pre timore desideria somniant sua. Nam regem, quem secum gratulantur manere, certa ferente fama, nos compertum habemus uita iam defunctum.« Clotarius citeriori armatus superstans littori, dum talia superbe  profantem, audiret, nil dicens, quo maior taciturnitate sua hostibus incuteretur timor, celerrime galea nudauit caput. Erat quippe eius cesaries pulchra canitie uariata, in cuius aspectu ab aduersariis maxime dignoscebatur. Denique statim a Bertoaldo agnitus, incongrua percepit responsa, in hunc modum a prefato contrarie partis duce prolata. »Tune, dixit, hic muta aderas bestia?« Tunc rex huiusmodi commotus conuicio, et ultra quam dici possit exardescens ira, capiti reposita casside, calcaribus equum uersus eum impulit, ut transmeato flumine se de inimicis suis ulcisceretur. Franci itidem, iniuria ducis permoti atque eius exemplo animati, flumen natantes transibant, sequentes regem; qui fugienti Bertoaldo infestus insistebat. Grauabatur sane ad insequendum  et pondere armorum, et quod, dum transnataret fluuium, aqua sinum eius necnon ocreas repleuerat. Bertoaldus tamen recedendo clamabat ad regem: »Non equo et bono illum esse intentum, quod se persequeretur; sed sola hoc ageret laudis cupidine ductus, qui tanti estimaretur ut sequestratus a suis, hostem terga dare sibi compelleret. uerendum uero ne hec res, in contrarium uersa, ipsum potius pessundaret.« Ista autem dum diceret, fugere non cessabat, et sepe »se eius seruum, illum uero suum fatebatur fore dominum, uiderique iniustum ut, uel seruus a clementissimo domino, uel dominus a seruo, licet inuito ac coacto, perimatur.« uerum Clotarius, callide hec eum prosequi sciens, nec ea que dicebantur curans, tandem pernicitate equi, quo uehebatur,  eum assecutus interemit. Sublatoque eius capite, ad filium et ceteros Francos  regreditur. Indeque releuatis mestitia eorum animis, una cum eis Saxoniam ingressus, ita depopulatus est eam ut nullum in ea hominem uiuentem relinqueret, qui longitudinem spathe quam tunc forte gerebat, excessisset. Et Clotarius quidem hoc taliter egit.



CAPUT XIX. De Dagoberti post mortem patris in Burgundiam, ut oppressos erigeret, profectione et reliqua peregrinatione, deque eiusdem repudiata coniuge, cum uestali matrimonio, et de consiliariis eius bonis, Arnulfo episcopo, Pippino, et Chuniberto episcopo


Dagobertus autem, eo defuncto, totius regimen nactus gentis, in Burgundiam ea propositi intentione proficiscitur ut oppressis et calumniam sustinentibus iustitiam exercendo subueniret. Ex cuius aduentu fiducia bonis, maximeque pauperibus orta; seditiosos uero atque rapine intentos, formido grauis incesserat, ac quedam mentium consternatio. Qui ubi Lingonas attigit, pauperibus ac uiduis se adeundi facultate concessa, unicuique, absque ullius acceptione persone, quod suum erat, legibus solui fecit; equitate seruata, quam diligit Altissimus. Post hec Diuiona castrum adiit, paria ibidem acturus. Indeque Cabillonis profecturus, balncum matutinus ingreditur, precipiens Amalgerio et Arneberto  ducibus, Willebaldo quoque patricio, ut Brunulfum, Ariberti fratris sui auunculum, propter infidelitatem sibi suspectum, interficerent. Deinde a Cabillonensi urbe, per Augustodunum Antissiodoro iter dirigens; post, per Senonum ciuitatem Parisius deuenit. Et Romiliaco uilla constitutus, Gomatrudem reginam  eo quod esset sterilis, consilio quorumdam Francorum relinquens, Nantildem quamdam puellam, a monasterio raptam, in matrimonium sibi iunxit. Usque ad id temporis consilio beati Arnulfi Metensis urbis pontificis, necnon Pippini, in regno Austrasiorum maioris domus officium gerentis, usus est. Ideoque tam strenuus tamque efficax in administrando apparebat regno ut circumposite nationes eius uererentur  nomen, suaque auxilia in subiiciendis exteris sponderent gentibus fide promptissima. At uero post discessum prefati antistitis, consiliis iam dicti Pippini et Chuniberti urbis Colonie presulis obaudiens, suggerentibus eis, equitati ac iustitie operam dabat.



CAPUT XX. De Dagoberti ex Ragnetrude filio, qui dum a beato Amando baptizaretur respondit: Amen, et postea in auaritiam fedam lapsu, spoliationeque templi diui Hilarii, ac libidine eiusdem; sed resipiscentia consilio Pippini.

Porro uIII anno regni sui, cum  superiores Francie partes peruagaretur, mestusque esset quod filium non progeneraret qui post  se regnaret, puellam quamdam, Ragnetrudem nomine, thalamo sibi sociauit; ex qua filium eo anno suscepit. Quem dum postmodum in Aurelianensi urbe uenerabilis uir Amandus Traiectensium episcopus, iuxta morem fidelium, presignaret, assistente genitore, pariterque Ariberto Aquitanie rege, finita oratione et nullo e tanta exercitus multitudine Amen respondente, aperuit Dominus os pueri, qui non plusquam XXX a natiuitate expleuerat dies, ac audientibus cunctis, respondit: Amen. Statim igitur sanctus antistes eum regenerauit; quem Aribertus rex de sacro fonte leuauit. Magnus ex hoc facto stupor cum exsultatione, non tam reges quam uniuersos repleuit circumstantes. Exinde Dagobertus, dum  patrium sepe studet Neustrie inuisere regnum, prioris oblitus bonitatis, non solum ecclesiarum, uerum etiam quorumque locupletium inhians rebus, improbus effectus est predo. Nam inter alia ecclesiarum Gallie spolia, ex occasione basilice diui Dionysii exornande, direptas ualuas fusili ere fabrefactas a templo Sancti Hilarii Pictauiensis fertur abstulisse. Quas cum per Oceanum in Sequanam deuehi iussisset, ut per eam Parisius usque ducerentur, una earum fluuio absorpta, nec postmodum dicitur fuisse reperta. Luxurie tam ineffrenate se tradidit ut exceptis tribus, que cum nomine cultu etiam fulciebantur regio, plurimus concubinarum illi obsequeretur numerus. Auersum itaque cor eius a Deo fuisse estimabatur prorsusque abalienatum, nisi in semet reuersus,  peccata sua eleemosynis redimere deliberasset. Erat in regno eius Pippinus, de potentissimis Austrasiorum, familiaritati eius inherens; qui oderat improbos, nec se miscebat flagitiosis. Hunc quidam malignantium Dagoberto adorsi sunt facere odiosum. Sed Domini protectus clementia, cuius in obseruanda iustitia sectabatur precepta, et insidias paratas euasit, et regi utilia suadendo fidelissimus apparuit. Cui coherebat alter, Ega nomine, in consilii salubritate et in principis haud dissimilis familiaritate. Is erat ex Neustria, non mediocri preditus potentia.



CAPUT XXI. De legatis ad imperatorem, et de imperatorum Foce et Heraclii gestis, et successibus Heraclii in Chosdrohem Persarum tyrannum, eiusque nece crucisque Dominice receptione.


Tunc temporis Seruatius et Paternus, qui legatione functi fuerant ad Heraclium Foce successorem regressi, Dagoberto se presentarunt, dicentes: »Pacem se cum Heraclio firmasse perpetuam.« Denique Focas imperator ab uniuerso desertus senatu  ab Heracliano tunc Africe prefecto perimitur. Atque Heraclius Heracliani filius ei in imperium substituitur. Anno IX postquam purpura se induerat, hic Heraclius multas prouincias a Persis peruasas reipublice restituit aliasque grauiter labefactatas uindicauit. Chosdres enim princeps Persarum, cuncta per que transibat uastando, Hierosolymam  uenit, atque inter ceteras ecclesiasticas seu populares manubias, partem salutifere crucis, quam ibi Helena mater Constantini quondam Augusti reliquerat, asportauit. Traditoque filio suo regno, ipse in argentea turri  aureo residens solio, uexillum nostre redemptionis, quasi collegam regni, e latere constituit. Quod ubi Heraclio nuntiatum est, cum ualida militum manu Persidem petens, obuiam habuit Chosdre filium, cum maxima Persarum phalange, que eum, metu coacta tyranni, non uoluntate ducta iuuandi prosequebatur. Et conspirantibus utriusque partis studiis, imperator cum Persarum ductore singularem aggressus est pugnam, proposita lege:  »Ne quis de utroque exercitu progrederetur qui duci suo auxilium ferret. Quod si quis infringere decretum presumeret, ab ipso principe suo, succisis poplitibus, uicino immergeretur flumini.« Diu igitur animoseque congressione facta, Heraclius ad aduersarium: »Ut quid, ait, tui hoc quod constituimus preuaricant pactum?« Ille reflexa ceruice, ut uideret quis suorum se ueniret iuuatum, ab Heraclio percussus equo deiectus est mortuus. Statim Perse supplices se Heraclio subdunt. Qui cum suis ad ulteriora progressus, Chosdrohem in memorato reperit fano residentem, et iuxta eum Dominicam crucem. Quem dum interrogaret: Utrum Christi fidem suscipere, et salutare lignum   uellet adorare; illeque responderet nullatenus id se facturum, Heraclius eum illico interfecit. Peruagatusque uniuersam Persidem, filium Chosdre paruulum  baptizari precipiens, eidem preponit. Et argentum quidem turris exercitui, aurum uero restaurationi deputans ecclesiarum, cum multimoda preda ac septem elephantis, assumpta etiam Saluatoris cruce, Hierosolymam, indeque Constantinopolim remeauit.



CAPUT XXII. De Heraclii forma, et presagii quo se a circumcisis pellendum uiderat errore. Nam Iudeos propterea persequebatur, e Franciaque pellendos curauit; cum a Sarracenis fuerit pellendus. De eorum itaque agitur prelio et Heraclii morte.

Fuit autem uultu decorus, uisu hilaris, mediocris  statura, egregieque fortitudinis; qui et leones sepe in arena, et plures, solus interfecerit. Cumque litteris abunde esset instructus, ad ultimum astrologus efficitur. Agnoscens itaque in signis siderum, imperium suum a circumcisa gente uastandum, et autumans id de Iudeis fuisse premonstratum, per internuntios Dagobertum rogauit regem Francorum, ut cunctos Iudaice stirpis, qui in prouinciis illi subiectis manebant, Christianos fieri preciperet; eos uero qui nollent aut exsilio aut morte damnari. Quod Dagobertus uolens effecit, omnes qui noluerunt baptisma suscipere procul a finibus eliminans Francie. Porro Heraclio non de Iudeis, sed de Sarracenis fuerat preostensum. Agareni siquidem   gens perfida, ab Abraham cum origine ritum trahens circumcisionis, a radice Caucasi montis progressa, terras Heraclii populatum uenerunt. Contra quos lecta militum manus, a Cesare directa, grauiter est ab hostibus cesa. Nam centum quinquaginta millia ex militibus interiisse referuntur. Spolia cesorum uictores rapta Augusto, per legatos recipienda, miserunt. At ille qui ultionem potius meditaretur, non solum oblata respuit, uerum ipsa legatione Alanos in adiutorium sui, reseratis portis quas Alexander Magnus Caspio monti imposuerat, ad centum quinquaginta ferme armatorum millia pretio eduxit. Sarracenorum duo duces erant, qui ducenta millia armis instructa in bella ducebant. Cumque uterque exercitus procul a se inuicem  castra posuisset, nocte, que diem belli precedebat, subito in castris Grecorum quinquaginta duo millia pugnatorum exanimata in stratis reperta sunt. Qua de re reliqui, metu percussi, in diuersa fugerunt, regnum suum depopulandum aduersariis relinquentes. Qui, quasi accepta iniuria quod obuiare ausi hostes fuissent, uehementius uastationi institerunt. Tante cladis nuntio Heraclius accepto, diffidens se posse resistere, cum iam illi maiore, prope Asie parte peruasa, Hierosolymam infestare disponerent, in morbum incidit, et procedente in deterius corporis egritudine, usque ad languorem anime, uidelicet in Eutychis delapsus est sectam. Sociata quoque iure connubii sororis sue sibi filia, XXuI suscepte potestatis anno diem clausit ultimum.  Cui successit Heraclona filius cum matre Martina. Hic etiam, duobus annis rerum summa potitus, fratri Constantino iura reliquit imperii.



CAPUT XXIII. De morte Ariberti regis Aquitanie, et eius filii Chilperici deque negociatoribus Francis male a Sclauis acceptis, et de legatione ad Samonem Sclauorum regem, et prelio cum eis commisso eiusque exitu Francis infelici.

Anno IX Dagoberti regis, Aribertus frater eius Aquitanie rex moritur, relinquens paruulum filium, nomine Chilpericum. Qui non diu rebus humanis superfuit. Opinio mortis eius Dagoberto ascribebatur. Qui eius comperta morte, Barontum ducem ad peruadendum eius regnum, uel ad thesauros sibi adducendos, direxit. Barontus uero graue dispendium  exinde fecisse memoratur. Eo tempore, commutatores mercium ex Francia Sclauorum ingressi patriam, a Sclauis rebus exspoliati suis, et qui resistere tentauerant interfecti sunt. Quapropter quidam, Sicarius uocabulo, missus a Dagoberto ad Samonem memorate gentis principem, postulaturus de commissis iustitiam, dum sciret se a Samone nolle uideri, uestibus quibus Sclaui utebantur, ne agnosceretur indutus, conspectibus se offert regis presentiam suam refugientis. Et que sibi in mandatis tradita fuerant prolocutus, ait non debere eum contemptui habere gentem Francorum, eo quod ipse ac populus ei subiectus obnoxii forent seruitutis Dagoberto eorum regi. His uerbis Samo, prouocatus ad iram, respondit, se cum populo suo, simul et  terra, Dagoberto libentissime pariturum, »Si tamen, inquit, disposuerit nobiscum amicitias conseruare.« Ad hec Sicarius: »Non est, ait, possibile, ut serui Christi cum canibus federa iungant.« Et respondente Samone: »Quandoquidem uos seruos profitemini esse Dei, et nos eius sumus canes, ideo ea que uos nequiter contra eius geritis uoluntatem, ut inutiles famuli, nobis frequenter conceditur morsibus ipsa ulcisci.« Statim eiectus est Sicarius de conspectu ipsius. Qua exasperatus Dagobertus contumelia, lectas ex Austria dirigit militares copias, ad debellandam Winidorum gentem. Quibus fuere auxilio Alemanni cum Rotberto duce, necnon et Longobardi. Qui in ea qua congressi parte uictoriam  adepti, plurimum captiuorum ad propria redeuntes abduxerunt numerum. Austrasii uero Franci Winidos, qui in uogastense confugerant castrum, obsidione clauserunt. Quam dum segniter administrarent, irruentibus super se hostibus grauiter afflicti, castra cum tentoriis deserentes aufugerunt. Hac uictoria Winidi animosiores redditi, in Thuringam et circumiacentes Francorum terras sese effundunt, ita ut Deruanus dux, qui urbibus preerat Sclauorum, que usque ad id tempus Francis paruerant, desperatis rebus se ad ceteros transferret Sclauos. Enimuero, non tam uirtute Winidorum hec clades accidit Francis quantum ignauia Austrasiorum. Alioqui uindictam, quam sub Clotario in Saxones, hanc ipsam sub Dagoberto in Sclauos exercuissent



CAPUT XXIu. De contentione inter Auares et Bulgaros de rege deligendo, et de Bulgaris expulsis a patria, et Franciam inuadere parantibus, una nocte cesis.


His diebus, inter Auares, cognomento Hunnos, et unos qui Bulgari dicuntur, magna surrexit contentio, qui deberetur regni successio: utrum ex Bulgaris orto, an ex Auarorum semine procreato. Lis usque ad arma deducta, Hunnis uictoriam peperit. uicti Bulgari, et a propriis exsules terris, Dagobertum expetunt regem Francorum, poscentes uacantem tellurem sibi concedi ad habitandum. Ille hiematum eos in Baioariam dirigit, donec cum amicis deliberaret quid de eis ageret. Quibus per domos Baioariorum hospitantibus, rex habito cum familiaribus  tractatu  euocatis Baioariis hoc dedit in mandatis: »Ut unusquisque eum, qui apud se hospitaretur, cum coniuge ac liberis contrucidaret.« Quod factum est; et una nocte, que tam crudeli operi designata erat, omnes neci traditi sunt.



CAPUT XXu. De regibus Hispanis, et bello eis a Dagoberto per Burgundiones illato, et de Missorii postulatione, et direptione, ac recompensatione.

Porro apud Hispaniam defuncto Sisebodo rege clementissimo Sentila successit in regno. Qui dum multa in suos crudelia exerceret, Sisenandus quidam haud ignobilis Hispaniensis ad Dagobertum se  contulit, rogans auxiliari eum sibi, quo Sentilam Hispania expelleret. Dagobertus uniuersam regni Burgundionum militiam proficisci eo iubet, auxilium Sisenando laturam. Igitur ubi in Hispaniam diuulgatum est, exercitum Francorum ad subsidium sui Sisenandum ducere, illico cuncti Sentilam iamdudum sibi odiosum deserunt, ac illum alterum bello aptiorem sine pugna secuti sublimant in regnum. Abundantius et uenerandus duces cum exercitu tantum Tolosano Cesaraugustam usque Sisenandum prosecuti sunt. Ubi nobiles Gothorum se ei tradiderunt, et ipsi, ab eo donis munerati, ad propria redierunt. Post hoc Dagobertus, directis Amalgario et uenerando legatis, poscebat promissa sibi solui. Spoponderat enim Sisenandus se ei missorium aureum  ex thesauris Gothorum daturum, quem olim Torsimodus  ab Aetio, Romanorum patricio, dono acceperat. Quem dum legatis rex libenti animo tradidisset, Gothi speculati quod per illos transeundum foret iter, missorium diripiunt, nec eum publicis passi sunt auferri erariis. Quamobrem Sisenandus postea Dagoberto regi, pro recompensatione missorii, ducenta millia solidorum annumerauit argenti. Quos Dagobertus basilice Sancti Dionysii largitus est; in cuius constructione quantum liberalitatem ostenderit suam, in sequentibus declarabitur.



CAPUT XXuI. De bello quod in Sclauos parauit Dagobertus, a Saxonibus ob tributi leuationem ficte suscepto; sed a Sigeberto filio regis feliciter gesto.


Anno autem X, postquam prefatus Dagobertus regnare ceperat, memor malitie Sclauorum in suos, collegit lectam e Francie bellatoribus scaram, quam nos turmam uel cuneum appellare possumus. Cui, properanti ad capiendam ultionem ex inimicis, occurrere Saxonum legati, spondentium se fore uindices contumeliarum que Francis illate erant, si tributo quod regiis exhibebant usibus leuari meruisset. Quingentas namque uaccas inferendales a Clotario Seniore, Clodouei filio, Chilperici patre, regie mense inferre iussi fuerant. Que ideo inferendales dicebantur,  eo quod singulis inferrentur annis. Dagobertus ergo, sapienti Austrasiorum consilio, petita non abnuit, eo uidelicet pacto ut per succedentia semper tempora, Francorum limitem sibi uicinum Saxones contra aduersantium defensarent incursus. Hoc pactum sacramento quidem super arma  omnibus paternis exspoliati sunt bonis, atque inanes relicti. E quorum possessionibus, multas Dagobertus tribuit ecclesie Sancti Dionysii obsequia curantibus.

Anno XIu Dagoberti, dum ei nuntiatum fuisset uascones a suo imperio deficere uelle, exercitum  Burgundionum cum XII ducibus eo dirigit. Qui, commissa cum hostibus pugna, eosdem acie superarunt, et multos ex eis captiuos ducentes, terram eorum rapinis ac incendio desolauerunt. Denique cum summa felicitate totus ad propria redisset illesus exercitus, ni dux Arembertus, cum maxima parte nobilium, et etiam ueteranorum, ex his quos secum duxerat in ualle Robola, a uasconibus fuisset interfectus. Huius tante multitudinis, que uasconiam bello subegit, licet multis rectoribus uteretur, princeps fuit Audenus: qui multis in preliis sub Theodorico inuentus est strenuus, cui prerogatiua omnis de summis reseruabatur rebus. Ad quem accedentes uasconum primores, rogauerunt parci sibi, promittentes se Dagoberto regi presentaturos, et de  quibus arguerentur satisfacturos. Hec ille allegata sine dolo intelligens, exercitum unde uenerat reduxit.



CAPUT XXIX. De legatione ad Iudicahilem Britannie regem, cum quo Eligius uir bonus fedus pactus est, deque Iudicahilis Audenique religiositate.

His ita patratis, legatio a Dagoberto ad Iudicahilem regem Britannie dirigitur, ut que Britanni contra Francos male gesserant emendarent. Sin alias uniuersas copias, que e uasconia redierant, comminatus est se Britonum finibus immissurum. Adsciscitur ad hanc Eligius exsequendam legationem, spectate  fidei uir. Qui plurima cum Iudicahile allocutus de pace, non solum ut Francorum obtemperaret regi persuasit, uerum  Clippiaco uilla, quo tunc Dagobertus morabatur, secum perduxit. Ubi memoratus princeps et correctionem commissorum, et subiectionem sui Britannicique populi obtulit, ac pacem cum eo perpetuam iniit. Cumque Dagobertus ad curanda iuxta morem epulis regalibus corpora se contulisset, Iudicahil palatio egressus ad domum Dadonis referendarii, qui et Audenus dictus est, eo quod religiose uite testimonium haberet, perrexit ibique pransus est. Erat enim ipse Iudicahil religiosus ualde, audieratque predictum Dadonem studium sancte conuersationis habere. In crastinum ualedicens Dagoberto regi, premiisque regalibus ab eo donatus, in regnum suum est regressus.



CAPUT XXX. De Dagoberti in Ecclesias munificentia, et de concione eius in concilio procerum regni, deque testamento et donationibus eius.


Eo anno, rex Dagobertus, omnibus circumpositis gentibus, nationibusque sibi subiugatis paceque per circuitum facta, ad pietatem intendit. Utque se gratum, celestibus in se supra modum fluentibus beneficiis, demonstraret, uniuersas pene Gallie ecclesias patrimonii sui heredes instituit. Conuocatisque filiis, ac turba amicorum, generale indixit placitum in loco nuncupato Bigargio. Ad quod propere conuenientibus cunctis Francie primoribus, X Kal. Maias, rex solio residens aureo, hoc apud eos disseruit  modo: »Causa modo, mihi amantissimi filii, et quicunque adestis Francorum potentes, utilis ac fructuosa uisa est uos uocandi intentio, ut de iis que pro remedio anime mee agere institui, non ego solus mihi applauderem. Quia etenim caduca gerimus corpora, animasque immortales, magna nobis, si dissimulare nolumus, est indicta probitatis necessitas: ne si  minus fuerimus intenti, non solum corruptionem quam speramus corporum, uerum et ipsam eternitatem animarum perpetuis, tradamus incendiis. Ideoque ego, reminiscens iustis preparata premia, et preparata iniquis supplicia, memor etiam malorum que gessi, testamentum scribere decreui, quo omnes regni nostri sanctorum basilicas isto tempore famosas,  heredes faciamus earum que eis a nobis tradite sunt rerum. Constitui etiam quatuor fieri uno tenore exemplaria et ea manibus subterfirmare, non tantum meis, sed etiam filiorum meorum Sigeberti ac Ludouii, quos hodie reges constituo, uestris quoque qui astatis sanctissimi pontifices, necnon gentis nostre principes. E quibus unum Lugduno Gallie, aliud Parisius, tertium Metis in Archiuis Ecclesiarum custodiendis dirigimus. Quartum autem, quod pre manibus habemus, in thesauris nostris asseruari precipimus. Cumque, post depositam a nobis carnis sarcinam, unusquisque presulum, qui locis precepto inscriptis prefuerint, sibi assignata susceperint, rogamus et obtestamur per terribile Domini nostri Iesu Christi nomen ut memoriam nostri tribus in  hebdomada diebus per sequentes annos faciant; ac pro requie anime nostre sacrificium offerant salutare, nomenque nostrum, quasi perpetuum tenentes memoriale, libro inserant uite. uos autem boni filii, considerantes primum nature religionem, cuius gratia etiam bestias ligat, manete fratres, et nolite exuere quod generati estis. Deinde reueremini me patrem uestrum, qui rogare malo, cum possim iubere, ut statuta nostra inconuulsa seruetis, si uestra a successoribus seruari mauultis. Profecto scientes, quod si a nobis sancita contemptui habueritis  pari modo et uestra a posteris contemnentur deceta.« His dictis, et cunctis longeuam ei felicemque optantibus in hoc seculo  uitam, ac in futuro manentem, salutatis omnibus cetum dimisit, ut rediret unusquisque ad sua.



CAPUT XXXI. De fide prestita Francis a uasconibus.

Quinto decimo uero regni sui anno, omnes fere seniores uasconie, cum Amando duce, ad eum Clippiaco uenerunt; eiusque formidantes presentiam, in oratorium Sancti Dionysii confugerunt. Quos etsi dignos morte iudicauerat, respectu tamen sanctorum, quorum expetierant memoriam, eis indulsit uitam. Qui sacramento fidem dantes se de cetero fideles Dagoberto, ac reliquis post eum regibus fore Francorum, ad patriam redire permissi sunt suam.



CAPUT XXXII. De Grimoaldi regis Longobardorum gestis, et fratrum eius cede, deque Constantino imperatore  Beneuentum obsidente, et de crudelitate eius et exitio, et Mezantii tyranni, deque Constantii imperio.


Dagoberto igitur pacifice apud Gallias regnante, Longobardis Grimoaldus preerat, qui exstincto Godiperto Ariperti regis filio, et eius fratre Bertharit Italia pulso, regnum arripuerat. Hic est Grimoaldus, de qua prefati sumus, quod predicta euersa urbe, Auarem, a quo captiuus adhuc puer ducebatur  occiderat. Cuius fratres Tasonem ac Caconem, Gregorius Romanorum patricius, in ciuitate Opitergium dolosa fraude peremit. Nam promittens Tasoni quod barbam eius prescindens, iuxta morem antiquorum, eum sibi adoptaret in  filium, cum fratre ac paucis fidelium ad se uenire suasit. Ingredientique urbem portas post tergum claudi precipiens, milites armatos qui eum interficerent direxit. Quod ubi qui ingressi erant animaduerterunt, ultimum sibi uale dicentes, per plateas ciuitatis dispersi obuios quosque trucidabant. Maximaque edita strage, tandem pauci a pluribus circumuenti obtruncantur. Gregorius itaque qui spoponderat se barbam Tasoni abscissurum, non solum barbam, uerum et amputauit eius aput uerumtamen ne pariurus diceretur, barbe quoque summitatem inaniter precidit. Quapropter Grimoaldus regno potitus, Opitergium funditus euertit in ultionem fratrum inibi peremptorum. Cuius temporibus  Constantinus Augustus, qui et Constans dictus est, Longobardos Italia pellere cupiens, transmeato Adriatico mari, Beneuentum obsedit. Unde subito aduentu Grimoaldi territus, discessit, relicto cum exercitu quodam ex optimatibus nomine Saburro, qui cum Grimoaldo prelio conflixit. Tunc unus e Longobardis, uocabulo Amalongus, qui regium contum solitus erat ferre, quemdam Greculum eodem conto percussum, e sella equitatoria super caput suum cleuans, reliquos perterrefactos fugere compulit. Talia agnoscens imperator, iracundiam corde conceptam in suos  conuertit, moxque Romam pertendit, et a uitaliano papa honorifice susceptus, primo quidem die obtulit beato Petro pallium auro textum, in crastinum uero, et  per XII continuos dies quibus ibi resedit, omnia que fuerant antiquitus in ornamentum ciuitatis ex ere instituta, deponi iussit. In tantum ut etiam basilicam Beate Marie  discooperiret, tegulasque ex ere factas exinde auferret, easque cum aliis ornamentis Constantinopolim transmitteret. Qui tamen, ubi Siciliam attigit, meritum tantarum iniquitatum premium luit. Nam eiusdem insule incolas, Calabrieque ac Sardinie, atque Africe, afflictionibus tam grauissimis attriuit ut uxores a maritis et filii a parentibus separati duram cogerentur perpeti seruitutem. Itaque imperator, suis quam hostibus infestior, a militibus eius seuitiam exsecrantibus in balneo interficitur. Post quem Mezentius in Sicilia tyrannidem arripuit. Quo pari  modo sine mora punito, capitequo eius Constantinopolim perlato, Constantinus, Constantinii  filius, XuII annis Romani tenuit gubernacula imperii. Sane patris eius temporibus, uitalianus papa Theodorum archiepiscopum et Adrianum abbatem in Britanniam direxit, ad corroborandam, quam beatus Gregorius in Anglorum gente seuerat, fidei Christiane segetem.



CAPUT XXXIII. De Dagoberti laudabili obitu et sepultura, ac edis diui Dionysii edificatione et ornatu.

Porro inclytus rex Francorum Dagobertus, annis XuI gloriosa functus regni administratione, Spinogilo uilla super flumen Sequane sita, haud procul a Parisius constitutus, profluuio uentris laborare  cepit. Indeque obsequentium manibus ad basilicam Sancti Dionysii delatus, dum se incommodo ultime egritudinis ad mortem urgeri intellexisset, Egam consiliarium suum summa cum celeritate ad se uenire mandauit, seque discessurum e presenti seculo intimans, uxorem suam Nantildem ac filium Clodoueum eius tuitioni commisit, et ut secundum prudentiam sibi a Deo concessam filium enutriret, pieque regnum disponeret, admonuit. Ceteris etiam optimatibus ac pontificibus Neustrie ac Burgundie accersitis, filio eos eisque filium commendans, XIu Kal. Februarii diem clausit extremum. Cuius corpus conditum aromatibus, sepultum est in ecclesia sancti Dionysii, in dextro latere sepulcri ipsius martyris.  Denique, ut supra ostensum est, cum se ornatum ire illius memoriam sociorumque eius pollicitus esset, templum eis condidit uniuersis, que in Gallia tunc temporis erant, excellentius templis. Nullumque impensis statuens modum, marmoreis illud columnis similique uenustauit pauimento, immenso edificandi sumptu, et exquisito fabricatum decore. Nec minor illi in aliis quoque ornatibus intentio. Nam, uestibus auro textis et palliis holosericis, totum interiorem circumdedit templi ambitum. Ordinem psallentium uti apud Sanctum Martinum Turonis, necnon apud Sanctum Mauritium Agaunis agebatur, inibi instituit. Predia uero tam innumera fratribus in eodem loco Deo famulantibus, siue matriculariis ecclesie contulit ut deuotio animi eius plurimum  admirabilis esset. Fuit etenim idem rex Dagobertus admodum cautus, ingenio astutus, circa beneuolos et sibi fideles mansuetus, rebellibus autem ac perfidis ualde terribilis. Exercitiis corporis maximeque uenationibus deditus, atque in omni agilitate corporea strenuus; peritia quoque ac uirtute in bello preualidus.



CAPUT XXXIu. De uisione facta solitario super statu Dagoberti regis defuncti, et quid prosit templorum ornatio, et obsit spoliatio.

Ceterum eo tempore quo terminum sortitus est uite, quidam illustris Ansoaldus nomine, defensor Pictauiensis Ecclesie, partes peragrabat Sicilie. Qui dum euectu reuerteretur nauali, appulit ad quamdam  breuem insulam, presentia ac meritis cuiusdam solitarii qui Ioannes dicebatur redimitam. A quo, dum de salute anime cum eo sermocinaretur, interrogatus utrum regem Dagobertum cognouisset, illeque se cum optime nosse respondisset, rursum a sene rogatus mores uitamque regis exposuit. Cui senex: »Cum, ait, multa uigiliarum ac ieiuniorum, simulque senectutis fatigatione depressus, paululum membra sopori dedissem, astitit mihi quidam, ueneranda decorus canitie, monens ut propere surgerem, et pro Dagoberti regis anima, que eadem a corpore exierat hora, Domini exorarem clementiam. Quod cum facere maturato curassem, apparuerunt subito haud procul in pelago deformes truculenta facie demones, uinctum regem Dagobertum per spatia  maris agitantes, inflictisque insuper uerberibus ad uulcania loca trahentes. Qui distentus cruciatibus, inter agitationes et uerbera, quorumdam sanctorum audiebatur postulare suffragia. Cum repente aperto celo, inter fulmina in fluctus cum fragore ruentia, uisi sunt descendisse uiri decore nitentes mirabili. Requirere cepi ab eis qui essent. Qui dixerunt se esse illos quos Dagobertus ad suum uocauerat auxilium, Dionysium uidelicet ac Mauritium martyres, necnon Martinum confessorem. Hi ereptam demonibus animam secum ad ethera leuauerunt, canentes hunc psalmum: Beatus quem elegisti et assumpsisti, Domine; habitabit in atriis tuis .« Hec uir ille uenerabilis Ioannes Ansoaldo retulit se uidisse. Que ille, in Gallias reuersus, sancto  Audeno narrauit, qui ea in una conscripta chartula posteris reliquit in ordinem historie digerenda. Ex qua re datur intelligi nullo modo a sanctis ornatum contemni, quem ad eorum memorias deuoti conferunt uiri. Quanquam enim quorumdam calumniatorum, et cuncta deuorare cupientium hec uox sit: »Nil, aiunt, Deo uel sanctis eius prosunt aurum, siue argentum ligno affixum, seu parietibus dependentia pallia; non tamen sine causa ultione puniti sunt diuina, uel Balthasar uasa de templo Domini rapta in turpes conuertens usus, uel Heliodorus erarium Dei diripere conatus. Antiochus quoque, quia Hierosolymitane urbis templum Altissimo consecratum exspoliauit, postmodum scatens uermibus exspirauit.« Dagobertus uero eos specialius  sanctos sibi auxiliari poscebat, quorum basilicas plus ceteris se opibus ditasse meminerat.



CAPUT XXXu. De Clodouei sub Ega iusto principatu, et paradisi Romani pauimento. Et de Gothorum in Hispania regibus Tolga et Risicindo.

At uero Dagoberto defuncto, eius filius Clodoueus, quem etiam Ludouium diximus fuisse nominatum, cum matre Nantilde in partes cepit regnare Neustrie siue Burgundie, Ega consiliario palatium cum regno gubernante. Qui patientie deditus, abundans opibus, iustitie erat cultor eximius, et genere claro oriundus. Tantummodo blasphemabatur [Gall. était blâmé] a pluribus quod esset auaritie deditus. Qui tamen res pauperum, que sub Dagoberto  peruase et fisco fuerant iniuste sociate, possessoribus cum omni reddidit integritate. His diebus dominus papa Romane Ecclesie locum, qui Paradisus [uulg., le Paruis] dicitur, ante basilicam Beati Petri apostoli, candidis et magnis marmoribus mirifice strauit. Apud Hispanias mortuo Sisenando, Tolga filius eius petente patre rex creatus est. Cumque Gothi pueritiam regis aucupati, more sibi assueto multimoda committerent scelera, Cintasindus quidam Gothorum preminentissimus, Tolga regno pulso, ac clerico fieri coacto, regnum arripuit. Qui agnoscens consuetudinem gentis, quam in interficiendis siue expellendis habebant regibus, plurimos ex eis quos huic uitio sciuit deditos neci tradidit ita ut de potentioribus quidem ducentos, de plebe uero quingentos  ferme interficeret, residuos exsilio condemnaret. Ipse autem cum quiete regno potitus fuisset, filium Risicindum uiuens regem instituit. Hic de malis que gesserat penitentiam agens eleemosynasque multas faciens, nonagesimo  uite anno diem clausit.



CAPUT XXXuI. De thesauri regii diuisione, et consiliis Pippini Sigeberto datis.

Quoniam quidem superius demonstrauimus quo ordine uite superstes Dagobertus inter liberos suos regnum diuiserit, nunc intimandum, quo pacto post illius excessum inter ipsos eius sint partiti thesauri. Igitur Pippinus, qui sub Dagoberto assidue cum aliquibus ex Austria primoribus palatium incoluerat  eo obeunte ad Sigebertum se confert, iunctoque cum Chuniberto pontifice  amicitiarum federe, utilia cum eo regi memorato ministrabat consilia. Ex quorum sententia Sigebertus ad Clodoueum dirigit fratrem, qui debitam sibi portionem ex paternis posceret thesauris. Ad quam redhibendam certus cum loco designatur terminus. Statuta ergo die, Chunibertus cum Pippino usque Compendium uillam regiam accessit. Ibique, procurante Ega Clodouei regis palatium gubernante, omnis thesaurorum Dagoberti supellex, in speciebus uariis muneribusque antea abditis prolata, ac inter fratres equa est lance diuisa, tertia parte tamen, ex omnibus que Dagobertus acquisierat, postquam Nantildem sibi sociauerat, ipsi regine seruata. Partem  Sigeberti Chunibertus et Pippinus ad ipsum pertulerunt.



CAPUT XXXuII. De Egam morte, et Erchinoaldi prefectura, et Ermenfridi homicidio.

Anno III regni Clodouei, Ega, prefectus palatii, Clippiaco uilla febre uexatus moritur. Post cuius discessum, Erchinoaldus, Dagoberti regis ex genitrice consanguineus, maior domus in Neustria est institutus. Qui humilis, pacificus, cunctisque uirtutum bonis existens ornatus, sacerdotes Domini diligendo uerebatur, et ipse ab eis et ab uniuersis optimatibus diligebatur. Ante paucos sane dies obitus Egani, Ermenfredus quidam, qui eius duxerat filiam, Ainulfum comitem apud Albioderum uicum in Mallo  interfecit. Quapropter graue suarum rerum, permittente pariter ac iubente Nantilde, a propinquis Ainulphi passus est dispendium. Ipse quoque a rege sibi metuens, Remis in basilica Sancti Remigii per multos resedit dies.



CAPUT XXXuIII. De Pippini morte a multis fleta, et filii eius post multam contentionem et factionem successione in prefectura.

Euoluto anno Pippinus diem obiit, maximum Austrasiis relinquens luctum causa mortis sue generatum, eo quod, propter animi mansuetudinem et iustitie seruatam equitatem, ab uniuersis diligeretur. Cuius filius Grimoaldus, strenuus admodum iuuenis, propter egregia patris merita, populo simul et principibus  ualde erat charus. At uero Otto quidem, Berone genitus patre, sperabat se comitem palatii fieri posse, eo quod baiulus fuerat regis Sigeberti in eius tenera etate. Idcirco dum Grimoaldum paulatim despicere, nec iam odium aduersus eum conceptum uelare, imo crebro contemptu sese manifestum ceperat demonstrare aduersarium, Grimoaldus paterne amicitie prerogatiua Chuniberto pontifici iamdudum federatus, moliebatur Ottonem pellere palutio. Sed cum id nequisset explere, exosum eum Leutherio Alemannorum effecit duci, a quo idem Otto decimo Sigeberti regis anno interfectus est, et Grimoaldus in locum patris maior domus in Austrie regno institutus.



CAPUT XXXIX. De Flaucato maiore domus Burgundie, et simultate eius cum Willibado.


Anno Iu regni sui Clodoueus cum Nantilde matre Aurelianis caput regni Burgundie petiit. Ubi aduenientes pontifices ac optimates ipsius gentis, et se dominio Clodouei tradentes, Nantildis humanissime tractauit, utque filio fidem seruarent admonuit. Quorum consilio Flaucatum, Francia oriundum, prefectum instituit palatii, sociata ei nepte sua Ragneberta in matrimonium. De cetero Erchinoaldus et Flaucatus  dextras sibi mutue societatis ad inuicem dederunt, ut in communi tractatu parique consensu, que pacis essent sectantes, iustitie et equitatis iura in subditis custodirent. E quibus  Flaucatus in Burgundiam transiens commissa sibi munia impigre curabat. Cuius restitit conatibus Willibadus Ultraiuranus patricius, qui generis nobilitate et opum affluentia sese extollens, despectui ducebat illi subiici, aut eius parere preceptis. Flaucatus tamen id sibi dissimulans cognitum, mense Maio ad generale placitum cum Clodoueo Cabillonis agi decretum properare non distulit. Quo etiam Willibadus cum inuidioso satis agmine, et quod minari bellum uideretur, pertendit. Nec palatium ingredi uoluit, metuens uidelicet ne a Flaucato incautus opprimeretur. Quod ubi Flaucatus animaduertit, palatio egressus eum interficere uoluit. Cui sese frater Amalbertus obuium tulit, et Willibadum frustra resistere parantem neci eripuit. Exinde Flaucatus  rimabatur opportunitatem, ut de Willibado ultimam sumeret ultionem.



CAPUT XL. De Nantildis regine obitu, Willibadi cede, et Flaucati paulo post morte non immerita.

Eo anno, Nantildis regina est defuncta, atque in ecclesia Sancti Dionysii, in eodem quo Dagobertus, sepulcro posita. Ipsoque anno Clodoueus ab urbe Parisiorum cum Erchinoaldo et Flaucato ducibus, ac nonnullis Francie primatibus, mense Septembri progressus, per Senonas et Antissiodorum ad Augustodunensem profectus est ciuitatem. Indeque ad Willibadum nuntium dirigit, mandans ut quantocius ad se ueniret. Ille quamuis cauendum sibi esse a preparatis insidiis non ignoraret, periculosum tamen  arbitratus regi non obedire, dictis quidem paruit, que non audebat refellere; sed ualida armatorum uallatus multitudine aduentabat. Cui occurrit Ermenricus quidam, cum aliis ex numero nobilium a rege directus, ut eum sine cunctatione ad palatium debere properare hortaretur, simulque ut fidem daret, eum nil lesionis in eundo uel redeundo perpessurum. Cuius uerbis non ex toto derogans credulitatem, ibat. Quem etiam donis uberioribus honorauit, et ut se ad ciuitatem precederet rogauit. uerumtamen nec sic sufficienter sui securus, Agilulfum, ualentie presulem, ac Wisconem comitem ad regiam pre se ire iubet aulam, et que de eo agerentur agnoscere agnitaque ad se uelociter referre.  Hos Flaucatus in urbe detineri fecit, et ipse maturius surgens cum suis, ciuitate relicta, aduersus Willibadum preliaturus iter arripuit. Auxilio ei erant Erchinoaldus dux cum Neustrasiis, Amalgarius et Ramelenus non ignobiles iuuenum, quos comitabatur haud spernenda multitudo satellitum. E quibus Ramelenus et Amalgarius, cum sibi obsequentibus, Flaucato in acie auxilium tulere, cetera multitudine procul stante, ac euentum belli prestolante. Nuntius hostilis aduentus precurrens, manifestum reddidit Willibadum. Qui hortatus socios, ne incruentam uictoriam aduersariis esse sinerent, excepit aduenientes. In prima autem fronte ipse mortuus prosternitur, quippe sui iam contemptu uite prodigus, et desperatione salutis totum se in hostem effundens. Bertarius  quoque partium Flaucati, dum aduersarios uehementer urget, obuiauit quemdam Madalulfum Burgundionem olim sibi familiaritate notissimum. Qui Bertarium sese uocantem, sibique, quod si ad se ueniret, eum saluum certamine liberaret pollicentem, et ad eum protegendum clypeum eleuantem, ingratus beneficii conto percussit in pectore. Cuius filius Aubedo, patris excitus periculo, ad eum cucurrit, aduersumque Madalulfi pectus lancea transuerberauit, et cunctos qui suum appetierant patrem, aut percussit, aut in fugam egit. Sicque genitorem suum, licet grauiter uulneratum, nati pietas custodiuit, ne imminentem experiretur mortem. Hi uero qui noluerant bello interesse, conspicientes Flaucatum iam iamque superiorem conflictu fore,  tentoria Willibadi et sociorum eius peruadentes, quidquid supellectilis in eis reperere abstulerunt. Equos quoque peremptorum per diuersa uagantes abegerunt. Postero die Flaucatus Augustoduno egressus Cabillonis uenit, sequentique. quo urbem ingressus est die, eadem ciuitas fortuito conflagrauit incendio. Flaucatus febre uexatus, in scapha per Ararim ad Diuiona castrum deuectus, ibi exhalauit spiritum, et in basilica Sancti Benigni est sepultus. Creditum est a plurimis hos duos uiros, Flaucatum uidelicet et Willibadum, dignas meritorum suorum luisse penas, eo quod multis irretiti essent periuriis, que, datis ad inuicem per loca sanctorum sacramentis, commiserant.



CAPUT XLI. De Clodouei in pauperes erogatione concione et templi ac cenobii Dionysiani ab episcopali subiectione exemptione: et de uiris sanctis qui intererant ac piis eorum operibus.


Anno XIu suscepti regiminis, Clodoueus rex argentum, quo genitor suus absidem super sepulcra martyrum Dionysii, Rustici ac Eleutherii prominentem operuerat, auferri mandauit et Aigulfo loci illius abbati tradi, ut ipse illud egenis et necessitatem patientibus  dispensaret. Et quia idem locus sub potestate adhuc constitutus erat Parisiaci pontificis, tale quid idem Deo amabilis excogitauit princeps.

Anno enim XuI ex quo sceptra susceperat regalia,  pontifices et totius gentis principes Clippiaco conuenire iubens, mediusque inter eos solio residens, hoc habuit sermonis exordium: »Quanquam, inquiens, Francigene ciues, terreni nos cura principatus admonuerit, publicis uos consultores rebus aduocare; tamen prius nobis conuenit ea que Dei et sanctorum eius sunt disponere, ut postmodum ea que nostra sunt, dante Deo, ex sententia cedant. Ille enim qui per semetipsum polliceri dignatus est, dicens: Primum querite regnum Dei et iustitiam eius, et hec omnia adiicientur uobis , nobis suis obtemperantibus preceptis sua conferet promissa. Requiramus itaque que sint placita sanctis in regno iam consistentibus eterni Patris, et cuncta nobis euenient prospera in terris si ea curauerimus  adimplere factis. Intentionem igitur nostri cordis uos, sacerdotes, qui dii uocati estis et filii excelsi omnes , attendite et audite, et auditam, si approbaueritis, una nobiscum ad perfectum adducere elaborate. Nostri itaque deuotio hec exstat animi, ut monasterium patroni nostri domini Dionysii, in quo ipse cum consortibus testimonii ueritatis requiescit humatus, et pie memorie genitores nostri, domnus uidelicet Dagobertus, ac domna Nantildis, se sepelire mandauerunt, ab omni soluamus dominio mortalium. Quatenus abba uel fratres eo loco commanentes, possessiones a parentibus nostris siue ab aliis fidelibus Christianis sibi traditas, absque ullius dominantis inquietudine possidentes, pro salute nostra ac statu regni nostri liberius Deum  deprecentur. Huic autem nostre suggestioni consentit uenerabilis Landericus Parisiace urbis presul: in cuius diecesi cenobium illud situm est, et cui usque ad presens tempus subiectum fuit. Hanc ergo libertatem serui Dei inibi constituti dum fuerint adepti, nulliusque preter Dei ac sanctorum eius, nostrumque, cui etiam tota natio Francorum paret, fuerint perpessi dominatum, sciant se debito tali genitoribus nostris et nobis eisque qui nostro  per Dei gratiam orientur ex semine fore obnoxios, ut pro nostra eorumque quos memorauimus presenti ac futura requie non desinant Deum exorare.« Hec regem pro concione locutum, circumsistentes postquam intente auscultauerunt, in  laudibus eius proclamantes, mansura ei optauere gaudia. Huic conuentui interfuere prope omnes Gallicani episcopi: inter quos quidam sancti exstiterunt uiri, quos sancta Ecclesia dignis effert honoribus, eo quod ad eorum sepulcra uariis uexati sanentur infirmitatibus. Id est beatus Audenus, et sanctus Rado frater ipsius, atque domnus Eligius cum beato Sulpitio, nec non sancto Eucherio. E quibus beatus Audenus  referendarius fuit regis Dagoberti, filiusque precellentissimi uiri Autharii. Qui referendarius ideo est dictus quod ad eum uniuerse publice deferrentur conscriptiones, ipseque eas annulo regis siue sigillo ab eo sibi commisso muniret seu firmaret. Cui fuerunt duo fratres, Ado scilicet et Rado. Ado itaque  spretis secularibus pompis, construxit monasterium in saltu Iodrensi super Matronam fluuium, quod nominauit Iodrum: in quo ipse sub regula abbatis Columbani Deo usque ad diem seruiuit ultimum. Rado quoque zelo fraterni studii animatus, dum thesauris preesset regalibus, et ipse in paterna hereditate edificauit cenobium, quod ex proprio nomine uocauit Radolium. Porro beatus Audenus, ne impar in bonis operibus uideretur suis esse fratribus, ipse etiam fabricauit monasterium intra Brigensem saltum, quod Hierusalem ab eo quidem est nominatum; sed nunc a fluuiolo, super quem est situm, Resbascense dicitur cenobium. Hos fratres ad tam preclara exercitia, exemplo sanctissimi reor excitatos esse Eligii. Ille enim dum in palatio gratam  Deo et hominibus ageret uitam, a rege Dagoberto petierat condonari sibi uillam in pago Lemouicino sitam, Solemniacum cognominatam. In qua et monasterium construxit, et congregationem Deo seruientium monachorum statuit.



CAPUT XLII  . De fundatione cenobii Floriacensis.

Res postulare uidetur ut quia aliorum mentionem fecimus locorum, qualiter uel a quibus fuerint personis fundati, nostri non pretermittamus fundationem cenobii. In quo et uenerabilis ac uirtutum preconio insignis Benedictus Pater corpore quiescit humatus; et nos ab ipsis, ut ita dictum sit, enutriti cunabulis, quidquid in nobis boni uel utile exstat, si quid tamen est, ipsius patroni intercedentibus meritis  a Deo percepimus. Igitur glorioso rege Clodoueo Dagoberti filio regni Francorum moderamina disponente, quidam uir genere nobilis, nec minus probitate clarus mentis Leodebodus nomine, in monasterio Sancti Aniani, suburbio Aurelianensi abbatis fungebatur officio. Hic ad sepedictum accedens principem, commutationem exposcebat fieri Floriaci fisci. Cui petitioni rex, ut erat mente benignus, libens annuit. Acceptoque a memorato abbate predio, quod ei ex paterna obuenerat hereditate, prefatum fiscum Floriacum et in eius transfudit dominium.  Qui optatis potitus, nequaquam eumdem locum diu uacare est passus. Sed edificatis duabus basilicis, una in honore apostolorum principis Petri, aliaque in ueneratione genitricis Dei Marie, mox etiam construxit habitacula monachorum usibus congrua. Adunatisque quibusque nobilibus, uel etiam Deo seruire cupientibus, abbatem instituit nomine Rigomarum. Qui quinquennio expleto, ex hoc transiens seculo, successorem accepit nomine Mummolum. Hic bonus pastor, dum creditum sibi a summo ueroque pastore Deo augmentare gregem studeret, quemdam innocentis uite uirum uocabulo Aygulfum Blesensi castro haud ignobili genere ortum suscepit ad seruiendum Christo conuersum. Quem etiam processu temporis in monastica probatum conuersatione,  ad Beneuentanam direxit prouinciam, ut sancti Patris Benedicti exinde ad Gallias transferret glebam, cunctis mortalibus reuerendam. Cuius ille precepto haud segniter paruit, et sanctissima membra iam dicti Patris, cum ossibus sororis eius Scolastice Galliis intulit. Quod qui plenius scire uoluerit, in libro qui De translatione Patris Benedicti pretitulatur inuenire poterit. Quam nos ardore dilectionis, quo circa eumdem patrem flagramus heroico carmine succinctum, in quantum quiuimus, ita reddidimus.



INCIPIT TRANSLATIO PATRIS BENEDICTI Edita heroico metro ab Aimoino Floriacensis cenobii monacho.


    Fert animus linguam modulis laxare canoris,
Eximii Patris Benedicti laude uenusta,
Ut cunctis reserem populis quo prestitit ad nos
Ordine, preclaros transferri corporis artus.
Ipse sui iunctis sibimet membris uenerandis
Germane meritis sociate, urnaque sepulcri.
Nunc, Benedicte Pater, famulo uires rogitanti
Confer, et exiguis quo te collaudet alumnus,
Incipe gratificos mecum mea tibia uersus.
Clodoueus Franca dum rex regnaret in aula,
Inclyta progenies Dagoberti principis alti;
Exstitit egregia morum probitate decorus
uir, Leodebodus clara de stirpe creatus,
Cenobii regimen sancti seruans Aniani,
Menia uicinum quod spectant Aureliana.
 Hic larga Domini perfusus cor pietate,
Clodoueum, quem iam primo sermone notaui,
Expetiit regem, summa comptum bonitate,
Haud sibi dissimilem, cui talia famina fatur:
Rex, ait, e cuius pendet moderamine tellus
Gallica, quo Franci gaudent sub rege potentes;
Parua quidem, sed grata mee possessio menti est,
Quam fama didici fisci ditione teneri.
Floriacum uulgo uocitant hoc nomine uillam;
Hanc deposco meo tribuas ut iure regatur.
 Id neque damna putes tibi, si concesseris, ulla
Importare, meum fatear cum reddere fundum.
Nec gratis fiscum mihimet conferrier opto,
Spondens e proprio similem redhibere locellum.
Annuit his precibus gratanti pectore princeps,
Collatumque suum letatur perdere fiscum,
Contentus quod non dispar sibi redditur aruum.
   His ita dispositis, Leodebodus uenerandus,
Posthabitis animo mordacibus optime curis,
Optataque diu tandem tellure potitus.
Fundamenta iacit domibus tunc apta locandis,
Ut famulis Christi monachis habitacula condat
Procurans, instat donec perfectio summa
Perfectum demonstret opus finemque laborum.
Ecclesias demum binas pro tempore paruas
 Construit, et minimam Christi Marie genitrici
Dedicat, ast aliam sancti sub nomine Petri
Consecrat. Hec tum maior erat, spatiosaque paulum
Tunc equidem. Nam nunc postquam Genitricis in aula
Transiit Hesperia uectum corpus Benedicti,
Egregii Patris, spatio diffusior hec est,
Basilicis nec non multis excelsior una.
   Interea magnum ad caulas deducere curat
 Agmen, et innumeras hominum glomerare cateruas,
Preclarus Leodebodus, studio uigilanti,
Congreget ut Christo iuratas sponte cohortes.
Hinc quem pastoris condonet munere dignum
Exquirens, meritis uiuacibus atque beatis
Inuenit monachum Domino populoque placentem.
Mummolus huic nomen, generis quoque nobile germen.
Fratribus hunc reliquis consulto preficit; ipse
Post metas uite superas conscendit ad arces.
Ast pastor commissa gregis moderamina sancti
Prouide procurans, animum scriptis releuabat
Mellifluis, gnarus dictis Patrum sociari.
Precipuum in libris illi studium relegendis,
Pectore quos sacro profudit papa beatus,
 Iucundi uerbi sensus Gregorius alti.
Quem docuit sanctus, qui ad flumina nota columbe
Spiritus in specu Christum uestiuit honore.
Hos dum continua uersare manu pius instat
Mummolus, in gestis Patris semper memorandi
Repperit emeritum dixisse suis Benedictum,
Dum celsa residet Cassini montis in arce,
Quod dire eruerent nullo cunctamine gentes
Omnia septa gregis. Tunc iam decursa measse
Agnoscens, sanctus que uiderat ante futura
Intendit mentem, eueniat si forte facultas
Asportare sacrum iam dicti corpus alumni.
Mittitur Aygulfus magnam Diomedis ad urbem,
Qui uehat optandos cunctis mortalibus artus,
 O Benedicte, tuos, uirtutum lampade claros,
Celso delatos Cassini uertice montis.
Nam famulus Domini somno dum membra dedisset,
Mummolus, ostensum dixit sibi celitus istud.
Tunc quoque progressi quidam Cenomannis ab urbe
Aduenere uiri, similis quos uisio somni
Admonuit, longa ut querant regione sepulcrum,
Quo fratri coniuncta pio Scolastica sancta
Sit tumulata, suaque ferant tutamen in urbe.
   Ergo alacres parili iunguntur calle beato
Aigulfo, donec transcensis Alpibus usque
Urbem Romuleam, sedemque Petri reuerendam
Deuenere. Locis socios hic forte sacratis
Intentos sacer Aigulfus tum deserit, atque
 Impiger accelerabat iter, quod ducit ad arcem
Cassini, que tunc eremo circumdata uasto,
Longbardis olim populantibus omnia circum,
Dum nec tam sanctis timuissent edibus atras
Iniectare manus, discessit incola cunctus.
Sedulus huc explorator ueniens studiosis
uisibus exquirit, sanctorum busta piorum
Quo iaceant tumulata loco, seu qualibet arce.
Nam deserta uidet, specieque carentia tumbe.
Quem senior montis residens in parte secreta,
Omnia lustrantem cernens hac uoce rogauit.
Heu! inquit hospes, quanam de gente remota
Explorare uenis nostrosque inuisere fines?
Quidue petis? Rursus cunctanti taliter infit:
Ne metuas secreta tui mihi pandere cordis.
 Spondeo celatum seruare in pectore uerbum.
Consiliique mei uires prebere petenti.
Dixerat, et dicta Aigulfus sic uoce secutus.
Nulla meo maior uersatur corde uoluptas,
Quam potiar sacro Benedicti ut corpore Patris.
Demum pauca refert euo maturus ad ista
Arcano senior, reddens has pectore uoces.
Hec peragenda quidem, magno sed munere, dixit:
Sunt redimenda tibi, si me uis indice tantis
Quesitum terris thesaurum cernere coram.
Sicque senex fatur, cum talia reddidit heros.
Premia magna feres, tantum si quod rogo monstres,
Polliceorque moram nullam generarier a me.
Ille Deo plenus, tacita quem mente gerebat,
 Effudit dignas sano de pectore uoces.
Cum nox atra polum subtexerit, atque coruscis
uecta bigis Phebe ad medium deuenerit axem,
Tu uigil intentis oculis per deuia montis
Prospice, qua uersum fulgor missus radiantis
Luminis, immensas uincat splendore tenebras.
Illic inuenies quod tanto gliscis amore.
Paruit ille senis monitis, primaque quiete
Transacta surgens, quorsum lux splendeat alma
Explorat, cernitque locum clare radiantem
Luce noua, lapis hunc signatus nomina fratrum
Texerat exterius, quem sensim uir uenerandus
Impulit in partem. Subito patuere reperta
Ossa beata Patris Benedicti, necne sororis
 Ipsius egregie, que mox latro uenerandus
Inclusit sporte, palmarum fronde uirenti
Contexte, patrieque solum meditatur adire.
Confestim socios Rome quos liquerat ipse
Aspicit aduentare uia, montemque tenere.
Proximus his factus, causam querit ueniendi.
Tum primum secreta sui cordis reserarunt
Aigulfo Christi famulo, qui cuncta peracta
Iam fore predixit, celerique fuga propera.
Admonuit callem, quo Gallica rura petuntur
Haud secus ac iussi faciunt, gressuque citato
Digressis, auide dum linquitur Itala tellus,
Celitus insonuit terris uox missa per auras,
Que uetuit proferre pedem, spatioque moueri
Quo steterant. Celis illo sub tempore missus
 Angelus in somnis, uultu uerboque minaci
Pontificem sedis Romane terruit, istis
Increpitans dictis ac somnos rumpere cogens
Cur te segnis, ait, torpor lecto recubantem
Detinet, et Latios pateris popularier agros?
Nam Galli uestris infesti finibus olim,
Nunc ueteris memores ire, suffragia uobis
Iustorum, rapto nituntur tollere coram,
Seruorum Domini captantes corpora furtim.
Antistes tali turbatus pectora uisu,
Exsurgit stratis, ac agmina cogit in arma.
Langobardorum subnixus uiribus, illos
Insequitur, qui post tergum ceruice reflexa
Innumeros hostes se propter currere cernunt.
Quod postquam uidere, metu calor ossa reliquit.
 Nec lacrymis caruere gene; tum corpore prono
Exorant Christum, qui tanto munere dignos
Duxerat, ut donum seruet, ne gentibus illis
Preda fiant, et preclaro spolientur honore.
Hos Deus obscuro gradientes ere sepsit,
Cernere ne quis eos, ne quis contingere posset
Corripuere uiam interea, qua semita monstram
Et leti patriis gaudent consistere in aruis.
   Bonodium uocitant agrum pagi Aureliani,
Quo primum fessi cinerum residere piorum
uectores, Dominusque suis uult glorificari
In sanctis. Cecus dum matris fusus ab aluo
Ingrediente die sensit discedere noctem,
Et claudus rectis letatur uadere plantis.
Deuenere Nouam quam dicunt nomine uillam.
 Hic alter ueniens ad hanc lucem sine luce,
Lumine percepto sanctum laudat Benedictum.
Floriacus perstat uicus haud porro remotus
Cenobio, geruli quo dulcia membra tulerunt.
Huc Domini famulus gaudenti cum grege tendit
Mummolus, ut celebri ducat pompa metuendas
Relliquias. Post quem Cenomannica plebs prope rauit,
uirginis egregie sperans non esse neganda
Ossa sibi. Sed constanter se tradere nolle
Asserit Aigulfus, proprio sudore redempta.
Attamen assiduis precibus non sponte quieuit,
Passus restitui corpus poscentibus illis.
uerum permistos artus secernere tandem
Insedit menti; sed qua ratione ualeret
 Ignarus, Christo meruit monstrante doceri.
 Denique maiores artus premortua iuxta
Membra locat pueri; confestim reddita uite
Surrexere loco pedibusque incedere discunt.
Exanimis quoque iam tumulo condenda puella
Exiles artus mox attigit, euigilauit;
Sic par causa duos secreuit strenue fratres.
Tum Cenomannorum populi cum uirgine leti
Ad proprium rediere solum. Hinc Mummolus abba
Promeritus, nec non Aigulfus, gaudia dulcis
Magna ferunt doni, gaudent in tempore tali
Hoc humeris uexisse suis ad tecta beati
Clauigerique Petri, donec diuina potestas
Signaret, quonam sibi dilectum Benedictum
Condere preciperet, natales post geniales,
Quod non multo post pietatis contulit auctor.
    Ergo Dei seruus tanto de munere letus
Ancipiti cura penetral dum cordis oberrat,
Et prece peruigili celorum dindyma scandit
Quo Deus his habilem miserans concederet urnam,
Illico celsa poli rogitanti porta patescit,
Et humilis choreas celorum nuntius intrat,
Ac superi Ditis post terrea uisibus astat.
Nec mora queque cupit regum Rex annuit illi.
Fulgor ab etherea nam mox demittitur aula,
Quo tumulanda forent Benedicti pignora signans.
Mummolus hec cernens, et fido pectore credens,
Gaudens templa locat, gaudens transfert Patris ossa,
Seruos qui proprios tueatur principe Christo,
 Ac post hanc uitam concedat habere perennem. Amen.


 Explicit Historia Francorum Aimoini monachi Floriacensis.





DE MIRACULIS SANCTI BENEDICTI LIBRI DUO Scripti ab AIMOINO, monacho Floriacensi.




PROLOGUS AD GAUZLINUM ABBATEM.

 Honorandis Patribus GAUZLINO reuerentissimo abbati, omnique Floriacensis cenobii sancte congregationi illi commisse, eorum peripsema omnium AIMOINUS regnum cum Christo eternum.

Obedientie bonum quanto sit premio dignum, uestra, reuerendi domini, doctrina ediscere merui. Ideoque quorumdam uestrum imperiis, qui id paterna potius admonitione quam imperiosa auctoritate persuadendum mihi putarunt, libenter ceruicem  subdidi, ut quedam de miraculis communis patroni nostri sanctissimi Benedicti ad memoriam posterorum scripto traderem. Institi itaque ut potui, et non solum ea que ad sacrosanctum eiusdem Patris sepulcrum gesta sunt, uerum etiam illa que in aliis ipsius memorie locis ad eius declarandum meritum Dominus operari dignatus est, stylo comprehendero curaui, opus omne in duos partiens libros. Suscipite igitur, sanctissimi Patres, tenuem licet, sed tamen  fidelem fructum gracilis ramusculi e magna uestre unanimis societatis arbore prodeuntis; nec uos in eius peniteat laborasse profectu qui id quam maxime nititur efficere ut et nutritoris sui dilecti Benedicti laudes promulgare et uestris per omnia studeat placere desideriis. uos autem, fratres amantissimi, cum quibus in primeuo etatis flore iugum suaue Christi ferre didici, mihi, queso, congratulamini quod uestris quoque adminiculis ad hoc profeci quatinus aliquid utilitatis mee uilitati possit iniungi. Quamuis enim in me ad uestri comparationem nulla exsistat utilitas, quidquid tamen boni in me est, ab omnipotente Deo, per intercessionem gloriose uirginis Marie ac legislatoris nostri Benedicti, perque seruorum eius laborem totum est.

 2. Ad postremum omnes, quorum corda eiusdem confessoris Christi amor possidet, conueniens exposco ne in hoc opere rhetorice suadelam facundie requirant. Quin potius, inter rusticana despicabilis mense nostre canistra, rutilantia ac suaue redolentia miraculorum admirantes hauriant mella; meminerintque quia in testaceis plerumque uasis lautioribus epulis delectabiliter uti soleant. His de ingenioli nostri tenuitate prelibatis.

 3. In calce prologi non putauimus pretermittendum hoc quod diuina pietas huic nostro pastori inter cetera largitatis sue contulit munera quia, uidelicet ad ea promenda que de se retulerant digna, nullius extranee persone eguit unquam supplemento, quinimo ipsius clientuli in eius cenobiis illius ope educati atque edocti, quidquid in eius laude promendum erat, posterorum mandare memorie sufficientes inuenti sunt post beatum duntaxat papam Gregorium; qui et ipse, eius regule subditus disciplinis, quantis idem Pater effulserit uirtutibus eloquentissimo enucleauit sermone. Marcus denique peta, atque Paulus in Cassinensi cenobio, multa de illius miraculis metrico opere elegantissime ediderunt. Translationis uero eius sacri corporis ordinem  ad hunc uenerabilem locum, necnon signa hic uel per Gallias ipsius meritis gesta, uir disertissimus Adreualdus  , istius monasterii monachus, scriptis inseruit. Cui operi Adelerius, huius nichilominus congregationis monachus, duo tantum capitula adiecit. Horum ergo uestigia, licet non equis prosecutus passibus, uos bene ualere exoptans, his que dicenda proposui hoc dedi exordium.



LIBER PRIMUS.



CAPUT PRIMUM. Nortmanorum strages per Galliam sub Carolo Caluo. sub Ludouico, sub Carolo Simplice, Odone et Roberto. Cassinogili palatii situs, etc.


4. Gallicanarum incolas regionum, assiduis exterarum labefactatos incursibus nationum, et ueteres et moderne quibusque eas intellectu reuoluentibus pandunt historie. Quos Iulii Cesaris decennalis attriuit concertatio, Hunnorum subita dilacerauit irruptio, Gothorum subuertit presumptiua habitandi inuasio; ad ultimum Francorum uiuida bello dextra uictos pariterque uictores, equa sorte, suo subiugauit dominio. Horum preferox potentia, cum in subigendis, tum etiam in arcendis a suis finibus barbaris gentibus, uiguit concordie uiribus usque ad diue  memorie Caroli Calui tempora, filii Ludouici, cui agnomen Pius fuit. Contra hunc fraterne insimulatio inuidie finitimarum concitauit odia gentium, precipue Nortmannorum, qui piraticam exercendo maritima regni eius loca direptionibus grauissimis depopulati sunt. Obstitit primo eorum seuis conatibus Rotbertus Andegauensis comes, Saxonici generis uir, cui per id locorum a rege summa rerum delegata fuerat; adnitentibus sibi preeminentissimis Neustrie uiris, Rainulfo atque Lamberto, uti eloquentissimus auctor Adreualdus priori refert libro. Sed illis uaria  obeuntibus sorte, Dani excursionis sue liberam nacti occasionem, que et quanta ciuitatibus bina expeditione intulerint damna uastationibus seu incendiis monasteriorum ac reliquarum ecclesiarum, studioso lectori procedentis operis textus patefaciet.

5. uerum Augusto Carolo rebus humanis exempto, filius eius Ludouicus successit, qui Nihil fecisse prenomen sortitus est, siue quod uix duobus annis regno potitus nil strenue gessit, siue quod sanctimonialem quamdam, sicuti a maioribus accepimus, Cale monasterio puellarum abstractam, coniugio copulans suo, peccatum, quod nichil esse noscitur, perpetrarit. Huius in diebus effera memoratorum natio Danorum tertiam Neustrasiis inflictura cladem  aduenit, intulissetque maiorem superioribus, ni Hugo  per Gallias abbatis honore preditus, eorum compescuisset temerarios ausus. Denique quod parua manu innumeras hostium phalanges adiutus manifesto sanctissimi Patris Benedicti auxilio ita fuderit ut uix nuntius superuiueret, ex scriptis uenerabilis uiri Adelerii agnosci facile est. Qua plaga humiliati Dani Gallias per aliquot spatium temporis quietas liquerunt.

6. At, Hugone ultimos uite sue claudente soles, Ludouicoque principe post administratum biennio  regnum diem obeunte, Carolus eius filius, qui Simplex postea est dictus, in cunis euum agens, patre orbatus remansit. Cuius etatem Francie primores incongruam, ut erat, exercende dominationi arbitrati, maxime cum iam recidiui Nortmannorum nuntiarentur motus, consilium de summis ineunt rebus. Supererant duo filii Rotberti: senior, Odo dicebatur; Rotbertus alter, patrem nomine referens. Ex his maiorem natu Odonem Franci, licet reluctantem, tutorem pueri regnique elegere gubernatorem. Qui mente benignus et reipublice hostes arcendo strenue prefuit et paruulum optime fouit, atque adolescenti et sua repetenti patienter regna refudit; a quo parte regni redonatus, quoad uixit tempore, hostibus terribilis eique semper exstitit fidelis. Ab  hac fraterni mansuetudine animi in tantum frater eius aberrauit Rotbertus ut, eo defuncto, quia pars regiminis, quam germanus suus Odo tenuit, non redhibebatur, palam tyrannidem inuaserit. Quam causam aquilonales populi, sibi non obfuturam arbitrati, cum scilicet totius regionis incole, studiis in diuersa porrectis, concordi nequaquam aduersus eos rebellarent animositate, totis incumbendum rapine uiribus decernunt.

7. Et quia nobis ad presens non bella regum tumultusue gentium disserere animo propositum est, quinimo miracula per beatissimum nostre uilitatis alumnum, Deo operante, patrata Benedictum, mens promere gestit, ad ea explicanda ueniendum est. Non uero nos idcirco eum nostre uilitatis auctorem  fatemur, quasi nos ipse uiles fecerit, uerum quia nos abiectos despectosque, nulliusue momenti existentes, ad hoc suo interuentu ac sua ope prouexerit ut, et eius laudes promere et quidquid in nos salutis seu utilitatis quiuerimus agnoscere, post Dominum ei debeamus imputare.

8. Prophetici itaque nos memores existere oraculi, quo dicitur ab aquilone omne uenire malum , ac si specialiter in nos prolati, frequens cogit memoratorum infestario paganorum qui e genuina sua tellure, instar apum, super nostras sepissime, ut prefati sumus, prouincias examen effudere predonum. Qui hac ultima, de qua nunc nobis sermo est, expeditione, Rainaldo quodam duce, nostrarum reliquias spinarum, quantum in ipsis  fuit, eradere procurarunt. Huius testes sunt rei, non solum, ut iam dicti uerba testantur auctoris Adreualdi, Sequanico Ligericoque littori, quibus Neustria nobilitatur fluminibus, Dordonie seu Garumne, quarum Aquitania insignitur fluentis, adherentium urbium, uerum etiam preeminentium ruine edificiorum. Inter que eminentissimum illud Caroli Magni principis palatium Cassignol, gloria quondam et decus cunarum filii eius iam prefati Ludouici Pii, quod ita Deo inimica gens subuertit ut et inhabitabile  redderet, et tamen quid aliquando fuerit, manifeste appareat. Id eo loci situm est quo terrens Codrot Garumnam influit, turrim lateritiam in margine memorati torrentis extructam habens, e qua et aduentus preuideri, et ingressus hostilium possit arceri nauium, simulque ut classis regia, absque aduersariorum impedimento fabricata in minori, ad fluenta maioris deduceretur amnis. Habet uero ecclesiam ampliori ecclesie coniunctam, miro opere ex lateribus fabricatam: in qua  permodicum habetur sarcophagum, in quo frater Ludouici Pii geminus  esse putatur sepultus. Inde etiam Magnum Carolum Garumnam transiisse, Hispanie Christianis suppetias ferentem, ibique rediisse, liber uite eius refert. Sed de his satis dictum;  nunc propositum exsequamur.



CAPUT II. Rainaldus rex Nortmannorum moratur Floriaci; a sancto Benedicto cesus. Cadauer in Sequanam missum. Effigies eius Floriaci.

9. Igitur innumere Northmannorum phalanges, super quas Rainaldus regnum obtinuerat, quampluribus longis use nauibus, usque ad superiora Ligeris percursantes cuncta deuastant. Tandem ad cenobium ter beati Deoque dilecti Benedicti, quod Floriacum dicitur, Rainaldus cum suis attingens, uacuum habitatoribus cunctisque necessariis offendit rebus, domibus duntaxat exceptis, siquidem monachi cum corpore semper nominandi Patris nostri Benedicti ad tutiora se contulerant loca, Lamberto  tunc abbate pie sollicitudinis erga eos curam gerente. Perueniens ergo inibi rex memoratus, et ex captiuis resciscens quorum hominum foret talis habitatio, dormitorium fratrum sue metationis delegit sedem; in quo uaria, utpote paganus, dum patraret flagitia, una noctium quiescenti ei sanctus astitit Benedictus duobus comitatus monachis, unus, ut ipsi Rainaldo uidebatur, medie etatis robore preditus, alteri, puerilis inerat habitudo. Beatissimus autem Pater, niueam capite canitiem preferens, baculum uero manu, ita iacentem allocutus est aduersarium: »Quid, inquiens, te, Rainalde, offendi, quod me meosque a propriis perturbas sedibus? sed mihi deinceps cure erit, et te ab inceptis inhibere,  et famulis Christi, ossibus quoque una meis, optatam quietem reformare.« His dictis, ligno, quod manu gerebat, incuruo caput iam expergefacti regis contingens, prenuntiauit terminum eius uite in proximo adfuturum; sicque recessit. Turbatus hac uisione Rainaldus, satellites magna ad auxiliandum sibi uoce inclamat. Quibus accurrentibus et quid pateretur percunctantibus: »Quidam, inquit, monachus, non alter, ut estimo, quam ille huius tutor loci senex Benedictus, baculo uerticem tangens meum, mortem minitando, dolorem mihi ingessit ingentem.«  Iubet confestim cunctos peruasa domicilia deserere, natiuumque solum repetere, cum quibus ipse profectus, ut patriam attigit, crebro debilitatus cruciatu uita discessit; tantaque subito moriente eo uentorum procella inhorruit ut non solum culmina tectorum, uerum etiam eminentium subrueret moles arborum. Captiuorum uincula soluta, equi seu reliqua iumenta infra duodecim et eo amplius milliaria, a Rothomagensi urbe ad pastum deducta, disruptis compedibus, in diuersa fugerunt. Corporis eius tumulo pyramidem superedificatam ualidissimo accepimus terre motu subuersam, ac eius cadauer tellurem a suo reiecisse sinu; quod culeo cum lapidum mole insutum, in Sequanam est demersum, quandoquidem humo non poterat contineri tectum.  Hoc interitu memoria nefandi abolita fuisset hominis, in uetustas Floriacensium incolarum, curiosa futurorum, marmoream eius capitis fingere curauisset effigiem  . Que nunc in ultima parte parietis ecclesie Sancte Dei genitricis Marie ac famuli eius Benedicti, septentrionem uersus, inserta perspicitur, quatenus et presentes et secuturi omnes agnoscerent, interuentu eorumdem sanctorum, omnipotens Deus qualem quantamque exercuerit in suis aduersariis uindicte seueritatem. Adeo denique hec ultio Nortmannicam in posterum perterrefecit temeritatem ut pre ceteris Gallie sanctis beatissimum reuereantur Patrem nostrum Benedictum  .



CAPUT III. Robertus occisus. Lerbertus Caroli proditor. Rodulfus rex. Exemplum de eius equitate.


10. Interea Rotbertus affectate tyrannidis potentiam palam exercere cupiens, a quibusdam episcopis diademate se regio coronari ac sceptro regni insigniri, partim blanditiis, partim minis, extorsit; sed nequaquam huius presumptionis letos habuit exitus. Denique Suessionicis in campis bello a ducibus Caroli exceptus, uitaque spoliatus, licet exercitus eius uictoriam obtinuerit, ipse tamen nefarie temeritatis pretium luit. Nec tamen socii defectionis interitu eius territi, perfidie deseruere contumaciam; quin potius Herbertus comes uirmendensis, infando scelere dominum suum regemque totius Francie Carolum dolo captum, uinculis quoque irretitum, Peronne  direxit tenebroso carcere rectudendum. Et quia regni status sine principe agebatur in incertum, maxime cum Hugone Rotberti filio, qui post probis actionibus Magni nomen promeruit, puerilis obsisteret etas, quo minus regias assumeret infulas; et Herberti cunctos haberet odium, precipue eos quos  humanitatis respectu ad misericordiam erumna commouebat principis; tandem Rodulfus quidam. Burgundia oriundus, regende preficitur Francorum patrie. Qui quam seuerus in cercendis sancte Dei Ecclesie exstiterit predonibus, hoc uno liquebit exemplo.

11. Predium olim Sancto Benedicto ab Hugone  uiro illustri, qui fuit tempore Dagoberti Iunioris, dono erat datum ad stipendia Floriacensium fratrum, in Burgundie partibus situm, uocabulo Diacum  . illud quidam peruerse mentis miles ad suos usus rapuit, nec petenti abbati uel fratribus in ius uenire uoluit. Querimonia ad se perlata, iubet rex peruasorem ab hac cessare temeritatis-pertinacia. Qui uocem quidem iubentis audiuit, sed assensum parenti  accommodare distulit. Renuntiatur principi, illum non solum peruasa retentare, uerum etiam conuiuium ex substantiis monachorum seu incolarum in proxima silua sibi parare. Forte rex Antissiodorensis urbis domicilia incolebat, cum nuntius huiuscemodi rei aures eius attigit. Qui inexspectato milite equum ascendens, quantocius ad locum properauit, relicto in ciuitate mandato, ut armatorum cohortes se digredientem subsequerentur. At regii satellites, fama proficiscentis regis permoti, certatim prosequuntur iter maturantem. uerebatur enim ne quispiam de exercitu, agnita re, emulum redderet cautiorem. Ubi ad siluam uentum est, circumcingi eam princeps imperat armatis, interminatus eum capite plectendum a cuius partis custodia rerum  peruasor ecclesiasticarum fuga delaberetur. Ipse, cum lectis iuuenum silue abddita perlustrans, reperit eum quem querebat sumptis armis resistere uelle. Quem rex ipse Rodulfus lancea transfixum humi deiecit mortuum, apparitoresque eius qui imminentem euaserant necem per diuersa fugere cegit. Hec ut a patribus accepimus, plana fide retulimus, certumque habemus uenerande memorie ingeniique singularis Patrem nostrum Benedictum deinceps ei suum contra aduersarios contribuisse auxilium, precipue Nortmannorum debellanti exercitum.



CAPUT Iu. Floriacensium abbatum successio. Drogonis nouitii probatio, secessus in eremum, tentatio; uisitatio S. Benedicti.


12. Abbate Lamberto carnis sarcina exonerato, aliquanto interiecto tempore egregie sanctitatis Odo, ex monasterio Sancti Giraldi, quod Aureliacum dicitur, adueniens, huic sacro prelatus est cenobio  , cuius in diebus ea que ad sepulcrum  sancti confessoris sui Benedicti Dominus operari dignatus est, seu in aliis sub eius nomine locis, nobis usque nunc incognita manent, partim antiquitate, partim scriptorum negligentia obliuioni tradita. Ipse tamen eo sermone, quem in eiusdem Patris laude ac honore facundissima dictauit eloquentia, memorat eumdem cenobitarum legislatorem suis temporibus multis miraculorum radiasse signis.

13. At eo migrante, et Archembaldo  huius sacri ouilis sollicitudinem excipiente, Drogo quidam, seculo non solum corpore, uerum etiam tota implicitus mente, ad conuersionem uenit. Cuius spiritum mundane uanitati iampridem deditum idem abbas experiri pro certo uolens utrum adhuc ex  Deo esset, tramitem regularis excessit probationis. Nam petiturus Romam, animal sarcinas itineri necessarias ferens manu trahere absque ullius euectionis adiumentis pedibus uiam terenti imperauit, ut qui prauitate morum reliquos secularibus nugis abrenuntiantes excessisse credebatur, excederet etiam pre ostensa abiectioris forma humilitatis. Qua ille iniuria, quasi quadam cote, ad uirtutum acumen usus, postquam ut susciperetur obtinuit, precedere ceteros in sanctitate uite nitebatur.

14. uerum memorato abbate monasterialis regiminis metas attingente, uenerabilique uiro Wlfaldo ei succedente, qui post Carnotensis exstitit  presul urbis, iam dictus uir Drogo ab eo petiit egerrimeque impetrauit ut sibi, in cenobitali diuturna  probato conuersatione, eremi singularem liceret aggredi pugnam. Quam eo loco qui Balma  dicitur uiriliter aduersus antiqui hostis insidias suscipiens, quanta et qualia tentationum certamina pertulerit, non est huius operis euoluere. Sane dum in contritione carnis ac spiritus totam expenderet uitam, et uigiliis ieiunia, ieiuniis uigilias alternando subnecteret, grauiores inimici generis humani perpeti cepit insidias.

15. Quadam namque nocte que unam festiuitatum excellentissimi legislatoris monachorum antecedebat Benedicti, maturius peruigil surgens eremita, explorabat sub dio progressus stellarum in ortu competentis hore aduentum, in qua Deo ac  protectori suo laudum preconia sancto persolueret Benedicto. Sed inuidus omnium bonorum diabolus, calliditatis consuete astu mentem eius ab incepto deterrere bono gestiens proposito, eree quercus instar  figuratus, que flammiuomis ardere estimaretur ignibus, tecto appropinquabat pauperis tugurii. Tum miles Christi ad nota recurrens presidia, signo crucis armat frontem, totumque se aduersus phantasticum obiicit incendium, memor utique, ut coniici datur, operum domini ac magistri sui Benedicti, qui, diuine gratie preuentus munere, adurentes flammas, uocatis ad suos oculos discipulis, imaginarias fuisse declarauit . Hac illius constantia fraus inimica deuicta disparuit. Adfuit e uestigio superne uisitationis benigna consolatio, et claritatis immense circumfusus lumine, conspexit simul cum splendore aduenisse quemdam egregia comptum forma albaque palliatum stola, qui in hec uerba uenusta resoluit ora:  »Aue, inquit, primus huiusce uaste solitudinis accola, Christo diatim contriti cordis placabilia offerens libamina. Fuerit quidem intolerabilis uisa perfidi tentatoris peruicacia, sed post uentos et nubila, tranquilla, crede mihi, tibi succedent serena. Propositi itaque tui ne cesses continuare perseuerantiam, alumnique tui Benedicti laudibus prosequi celebritatem. Tuum post hec erit deliberare quid uelis poscere; illius studium postulata concedere. Aderit deinceps ut non sit necesse quidquam petere; quin potius ante tui inuocationem, tibi presto procurabit fore.« Huius iucundissime affabilitatis auctorem non alium solitarius ille  procul dubio suspicatus esse quam beatissimum Patrem Benedictum, ei pro posse ac scire gratiarum studuit  munia recompensare. Ecce qualis ac quantus huius nostri protectoris circa deuote ad eius sacrosanctum excubantes tumulum existat fauor, hinc colligi ualet, si ita presens his quoque apparet ipsius consolatio qui procul remoto commanentes in solo, eius humiliter se dedunt obsequio.



CAPUT u. Ludouicus rex Caroli successor; filii eius duo. Arnustus S. Benedicto dat penas.

16. Ceterum Rodulfo rege defuncto, qui, dum armis proteruos Danorum compescit incursus, Gallias usque adhuc ab eorum impetu magna ex parte facit manere quietas, conuerse res: nam Carolus ergastulo clausus, animam, non corpus, custodia  exemit, relinquens Ludouicum ex Ileadtgiua  Anglorum regis filia susceptum. Qui calamitatis paterne procella semet inuolui metuens ad Anglo-Saxones, materne affinitatis inuitatus gratia, se contulit,  in transmarinis arbitratus se tutiorem manere regionibus quam inter suos dominus si foret in cubiculo, rex in conuiuio. Post excessum sane Rodulfi regis ab Hugone Magno reuocatus, specietenus regno redditus est patrio. Cuius administratio, ius dominationis exercere cupienti, tam sui a Tethbaldo Carnotensium comite captione quam post regni recuperatione, uaria, instabilis fortune prouentu, laboriosaque illi fuit. Is obiit mortem duobus liberis superstitibus, Lothario atque Carolo, quos ei Gerberga soror Othonis, Romanorum postea imperatoris, genuerat. Carolus euo iunior, priuatis in edibus senuit; in hereditatem omnem Lotharius successit, qui potestate regia functus est per triginta et eo amplius annos perpetua.

 17. Eius in diebus, tam apud sacratissima Patris nostri Benedicti ossa quamque et in aliis locis, ubi eius ueneranda habetur memoria, multa, prestante Deo, per eumdem egregium confessorem patrata sunt miracula, que posterorum notitie Christo nos iuuante tradere adoriemur. Nam Arnustus quidam fuit, uir secularis militie clarus stipendiis, qui ab Archembaldo huius loci abbate beneficiario iure aliqua ex possessionibus monasterii sibi tradita possidebat. Hic oblitus benefactorum, fidei quoque quam sacramento sancto spoponderat Benedicto, ac illi pro posse famulantibus monachis, Pauliacensis  parochie predium assidua exinanibat metatione [id est hospitatione]. Cui cum a fratribus mandatum  esset ut ab hac presumptione quiesceret, illeque obtemperare despiceret, coacti fratres, omnipotentis Domini clementiam patronique sui Benedicti auxilium implorare ceperunt. Illis denique obnixe Dominum rogantibus, aduersario uero in sua perdurante malitia, contigit ut una dierum memoratus uir prandium sibi in iamdicto predio parari iubens, inter lautioris mense epulas, poma piri ad uescendum inquiri iuberet. E quibus unum manu tenens, post multas blasphemias aduersus monachos Floriacenses prolatas, iuramentum protulit mendax, ita inquiens: »Hoc testor, ait, pirum, hoc anno me eis multa incommoda irrogaturum.« His dictis, partem pomi iam incisi suo iniecit ori, que continuo ita  blasphemum oppilauit guttur ut interclusa uoce nulla ualeret promere uerba. Quem ueluti exanimem sui, inter brachia lecto inferentes, hortabantur ut penitens eorum que iniuste intulerat beatissimo obsequentibus Benedicto, ueniam flagitaret. Sed ille proloqui non ualens, reclinato ad parietem capite, spiritum exhalauit. Nec passus est Dominus Christus incassum cadere suorum preces seruulorum, a gloriosa sua genitrice Maria dilectoque sibi allegatas Benedicto.



CAPUT uI. S. Remigii festum. Ensem altari S. Benedicti imponens punitur.


18. Unum uero eius operum insigne, Patris dico Benedicti, nunc adorimur exponere, quod cuiusdam fratris relatu seu scriptis non contigit agnouisse, qui se illud a fidelibus sancte Remensis Ecclesie uiris testatus est didicisse in territorio eiusdem urbis fuisse gestum. Anniuersaria beati confessoris Christi Remigii in terris ex more celebrabantur, dies uidelicet festus et plenus reuerentie, in quo concursus populorum ad eius uenerandam basilicam fieri assolet. Eodem die iam dicta Gerberga regina, tardiore iam incumbente hora, suorum circumfusa comitatu ad templum uenit, et accidit ut  uespertine laudis officia iam a cantorum choro inchoata offenderet. Que pudore sue tarditatis, consuete stationis relicto loco, cryptas ipsius ecclesie ingressa est, in quibus pretiosi Patris Benedicti oratorium habetur; ubi dum ad orandum regii stipatores suas flecterent ceruices, unus eorum proterue temeritatis ausu spatam quam manu gerebat altario superposuit. Exsecrati factum socii, gladio inde ablato, aduersus tante auctorem uanitatis, increpatoria inuexere uerba. Quibus ille superbe respondit: »Quenam, inquiens, in nos [f., uos] noua isthec incessit religio, ut aggestum calcis ac sabuli cum lapidum mole meo iudicetis ense fore sanctius?« et simul cum uerbo, receptam macheram, Dominice non dubitauit reimponere mense. Hoc faciens  tertio a contumacie sue fastu inhiberi non potuit. Sed qui blandis hominum uerbis corrigi noluit acriorem diuine seueritatis redargutionem in semet expertus est. Nam discedente a sacra ede regina, et ipse discessit. Cumque nimium sui securus ac de se presumens, letus cum cenantibus et ipse cenaret, inter epulas ac pocula, labente super inguina cultello sauciatur; deinde elatus manibus obsequentium a mensa, e uestigio impenitens, nimiumque lugendus suis, infelicem exhalauit animam, ostenditque Deus displicere sibi altaris sui abominationem, quod sub nominibus seruorum suorum ipsi dicatur, quodque ob sacrosancti corporis Christi immolationem figuram obtinet crucis.



CAPUT uII. Herbertus, prediorum Floriacensium inuasor percutitur baculo S. Benedicti.


19. Soliacensis [Suilly] castri, quod a uico Floriaco tribus distat millibus, possessor quidam Herbertus dictus est, Herchenaldo genitus patre, fratrem habens, nomine Archembaldum, Turonice Ecclesie nunc  archipresulem. Huic Richardus uenerabilis abbas  , successor domini Wlfaldi, aliqua iuris ecclesiastici predia in beneficium concesserat. Qui nequaquam his contentus, reliqua que cenobitarum usibus delegata erant nefando ausudiripiebat.  Tunc Pater monasterii cunctaque congregatio ad eum dirigunt poscentes ut, memor fidei iureiurando eis a se pollicite, res eorum inuadere desisteret. Quo paruipendente eorum monita, ad Lotharium regem, seu ducem Hugonem, querimonie sue flebilem deploraturi erumnam profecti sunt. Apud quos tum quidem parum proficientes, per semetipsos eumdem perfide mentis hominem adorsi, orant ut sui misereatur, ab eorum oppressione cessando. uerumtamen eo auertente aurem, ad nota recurrunt presidia. Denique toto propemodum eiusdem anni quadragesimali tempore, inter litaniarum solemnia, sua Domino pro tribulatione fundentes uota, duo erea pulsabant signa, ut eorum sonitu audientes ad simile inuitarent opus.

 Interim prefatus Herbertus in sue malignitatis perseuerans contumacia, pessimis quotidie adiiciens peiora, quadam nocte cum quibusdam satellitibus in Wastinensem pagum adire disposuerat. Et quia iuxta ueritatis uocem, qui ambulat in nocte offendit, quia lux in eo non est , luce utique carens uirtutum ac tenebris obsessus uitiorum, obscuritate quoque mundane noctis impius quisque se suosque actus celare nititur; sed licet humanos, quantum in ipso est, deuitet obtutus, oculos tamen Domini, qui super uias hominum sunt et omnes gressus eorum considerant, effugere nullatenus ualet. Non enim, ut beatus Iob testatur, apud Dominum ulle sunt tenebre aut umbra mortis, ut abscondantur  ibi qui operantur iniquitatem . Sic itaque ab hoc impio Herberto ablata lux sua est, ipseque repente sublatus, quia diu fuerat exspectatus. Namque dum equi tergo insidens, cum suis nocturna adopertus caligine iter carperet, aspexit subito astitisse lateri suo aliquem monachalis habitus stigmata preferentem; cuius indumentum etherea claritate, ut post ipse suis retulit, resplendebat. A quo baculo quod pre manibus habere uidebatur, inter scapulas ictus, horribilem emisit uocem; sicque uisio ex oculis eius ablata est. Circumequitantes, horrore uocis peruicti, inquirunt sollicite quid ei acciderit. Quibus ille: »Sanctus, inquit, Benedictus, nunc mihi assistens, ualido me afflixit uerbere, ex quo male habens immenso crucior  dolore. Sed uos, o fidissimi commilitones, retrogradum callem arripientes, ad domum me referte meam: indeque mihi ueniam efflagitaturi, ad sepulcrum properate confessoris gloriosum.« Illi eius obtemperantes preceptis, hinc inde sustentatum unde digressus fuerat reduxerunt. Qui inter manus famulorum, in ipso pene ostii limine, animam reddidit; cuius deuoti fideles cenobii Patris Benedicti fratres adeuntes, euentum rei innotescunt, petentes quatenus uel cadauer exanime ad sepulturam suscipiant. Quibus illi, quamuis indignationis suspecti abbatis sui, qui tum forte aberat, assensum prebentes, susceptum corpus humo texerunt. Qui etsi pro parta sibi quiete applaudebant, pia tamen compassione defuncto compatiebantur, eo quod in  primeuo iuuentutis flore uite huius priuatus munere prauitatem quoque morum non ualuit corrigere.



CAPUT uIII. Romaldus item morte correptus.

20. Romaldus ciuis Carnotensis exstitit, cuius silua trans Ligerim, in Segalonia  sita, confinis silue quam Deo deuoti uiri iam dicte ecclesie attribuerunt, esse dignoscitur. Is unus existens eorum de quibus Scriptura dicit: Quoniam quidem ipsi terminos transtulerunt, diripueruntque greges , adunatum tam in silua S. Benedicti quamque in sua silua ad pascendum porcorum gregem ex equo partiri conabatur. Et quia pars saltus monachorum maior quam ipsius erat, graue hoc fratribus uidebatur. Unde communi consilio quosdam  ex suo collegio dirigunt ad Arnulfum Aurelianorum tum presulem, cui idem uir beneficii gratia percepti parebat, ut eum ad equitatis iura sua reuocaret auctoritate. uerum ille, contumacie fartus spiritu, suadenti episcopo quatenus iustitie tramitem seruaret, superbe respondit se eo die quo sues e bosco abducendi erant interpellantibus responsa daturum, estimans miser seruis Dei se que requirebant erepturum, immemor euangelici diuitis, cui sua amplianti horrea Dominus infit: Stulte, hac nocte animam tuam abs te repetunt, et que parasti, cuius erunt?  Nempe Romaldus prefatus, antequam e loco ubi legatis porterue responderat pedem mouisset, febre ingenti correptus, eo usque languit donec eo  ipso die, quo se sperabat pauperibus Christi suillum pecus iri ereptum, morte damnatus ferretur ad sepeliendum. Fratres interea a reliquis iuxta condictum destinati ad siluam, eius operientes aduentum, comperto quod obiisset, cum portione suum sibi debita ad propria sunt regressi, benedicentes Dominum, simulque sanctam Christi matrem Mariam, ac Dei famulum laudantes Benedictum.



CAPUT IX. Floriacense incendium; aliud.

21. Tempore sepius ac cum reuerentia nominandi abbatis Richardi, cum ab imperatoria celestis Regis seueritate ob enormitatem peccaminum decretum processisset, ut flammis uoracibus uenerabilis hic locus, Floriacensis scilicet, purgari debuisset,  que et quanta, perfidis quidem despicienda, nobis autem et quibusque sanum sapientibus miranda, acciderint prodigia, paucis memorare libet. Primum quidem satis obstupescendum quod basilica Sancti Petri principis apostolorum, casuali conflagrante incendio, ea que sanctissime Dei Genitrici ac perpetue uirgini Marie dicata, cunctis Dominum timentibus multipliciter diligendum retinet thesaurum, corpus uidelicet sanctisimi Patris Benedicti, illesa resedit. Non solum autem illa que sexaginta et non multo amplius ab ipsa distabat passibus, uerum uniuersa intra ambitum castri admodum arctum constructa edificia, uno duntaxat horreo ardentis ecclesie parieti adherente, incorrupta mansere ab ignibus. Aceruus quoque frugum, quem metam   uulgo dicimus, qui tantum ponte nouem uix passibus in longum dilatato, ab ipso distabat oratorio, uoraces euasit ignium flammas. Mouere debuerat hoc damnum corda mortalium; sed heu! mens hominum nimium ignara futuri, dum non ueretur, dum non metuit, sibi ingruentia nequaquam considerans aduersa, cadit in deteriora!

22. Etenim non longo labente annorum curriculo, precellentissimi Richardi abbatis industria fusile eris uas ad conuocandos in oratorio fideles parabatur. Cuius rei ministri, cum nocte que octauas sancti precedebat Laurentii, labore fessi membra sopori dedissent, accensam candelam postibus affixam obliti exstinguere reliquerunt. Que decidens,  stramen lectorum stipula exstructum accendit, a quo domus completa flammis, ut iam uehementius arderet, etiam in contiguam sibi aulam Sancte Marie Christi Matris ac dilectissimi domini Benedicti incendia sparsit. Clamor subito ac luctus ingemiscentium tollitur fratrum, uerentium ne comprehensis omnibus educendi sarci corporis sancti Patris Benedicti sibi facultas deperiret. Quibus etsi spes inerat eumdem excellentissimum Patrem suos posse incontaminatos seruare artus, humanus tamen animus, fragilitatis sue uento agitatus, in incertum agebatur. Effertur denique lugentium merentiumque manibus illud admirabile margaritum, et cum palla  , super quam pridie sacrosanctum corpus Iesu Christi fuerat confectum, circumducitur. Cum  repente aquilone, qui ad horrea fratrum flammas impellebat, flare cessante, totus ignium globus uolumine facto celum uersus cacumen extendit; ibique par superiori apparuit miraculum, ecclesia Sancti Benedicti, que pridem succensa atque restaurata erat, remanente cum xenodochio eiusque coquina, necnon et pistrino, ac si Dominus non uerbis, sed operibus, seruis suis dicere uideretur: Etsi uobis pro commissis iniquitatibus iratus uideor, precibus tamen fidelium meorum, quos huic loco tutores delegi, mitigatus, aliqua uobis ad inhabitandum domicilia relinquo.



CAPUT X. Mensa incombusta. Cenobii instauratio. Incendium anno 974.


23. Aliud quoque inusitatum antea seculis ostensum a Domino est signum quod non ambigitur meritis gloriose uirginis Marie sanctissimique confessoris Christi Benedicti fuisse obtentum, ad mestorum solamen monachorum. Tripoda erat exigua,  ad usus reficiendorum qui forte aduenissent peregrinorum preparata. Hec casu sub turri e qua signa dependebant, elata, decidentibus ambustis circumuallatur trabibus. Tunc renouante Deo antiqua miracula, qui sub Moyse rubum mediis in flammis seruauit incombustum, mensa lignea uaporem non sensit igneum. uidebatur ergo non ardens ardere tripes, nec iuncta calori materies alimenta dabat, ut aperte claresceret ipsum aliquando super hanc discubuisse mensam qui sibi tribui fatetur, quod egenis ac mendicis confertur . Fit concursus ingens ad hoc spectaculum, uideruntque quibus est uidere datum, quasi turbinem a predicta mensa exsurgentem, congeriem carbonum huc illucque dispergentem. uidere erat dudum lugubres  pro imminenti calamitate multorum uultus, repente huius prodigii alacritate permutatos. Consumptis igitur omnibus, hec remansit inusta. Nec his incommoditatibus fracti animi bonorum; quin imo procurante uenerabili Dei cultore Richardo abbate in eo quo nunc cernitur statum, intra trium spatium annorum, hoc sacrum et ualde monachice uite cultoribus iucundum preparatum est cenobium. Porro annus combustionis ipsius fuit ille qui ab Incarnatione Domini  nongentesimus septuagesimus quartus dicitur fuisse.



CAPUT XI. Architectus casu illesus. Mulier a demone liberatur.

24. Circa tempus uero illud quo summo studio  restauratio eius perficiebatur, architectus quidam, qui nunc adhuc superest, Dominicus nomine, operam cooperiendo fratrum dabat refectorio. Cumque in summo operture fastigio consisteret, ac cuidam sibi poculum porrigenti, ultra quam necesse erat, intenderet, lapso pede subito inter immensas trabium moles ad terram decidit. Concurrentes fratres, qui eum tam ictibus lignorum quam duritia terre exanimatum putabant, non solum uiuentem, sed etiam omnibus membris integerrimum reperiunt. Quod non ambigitur meritis sancti uiri Benedicti fuisse obtentum, ne homo eius deditus seruitio, uite aut membrorum quodlibet sustineret dispendium.

25. Ea etiam tempestate qua adhuc instaurationi  eius studiosus impendebatur labor, et sacratissima Patris sui Benedicti ossa, in ecclesia Sancti Petri  deuotus filiorum asseruabat amor, tale quid in priori tumulationis sue loco hic tutor noster ostendisse narratur. Mulier quedam demonio obsessa, ad monasterium est deducta, atque in crypta interiori, ut  ibi curaretur, intromissa. Unde post aliquantulas debacchationis sue moras retracta, ante altare sancte Dei Genitricis Marie constitit; ex cuius ore ut nobis relatum est, tres demones in modum scarabeorum cum uiridi cholera in concha decidentes erea, sonitum repercusso ere cierunt. Sicque persona illa mundata est, obtentu gloriose Matris Domini ac inclyti confessoris eius Benedicti.



CAPUT XII. Contractus erectus. Duodecim pauperes Floriaci aliti.

26. Homo fuit quidam Wastinensis pagi indigena, qui ab utero matris pedum priuatus officiis, scammellorum adminiculo iter conficiebat, humum uerrendo. Hic, ter beati Patris nostri Benedicti audita  fama, eius ueneranda adiit limina. Susceptus autem in domum alendorum pauperum usibus delegatam, petiit se alimonia sustentari fratrum, donec interuentu sancti confessoris sui Dominus optate ei salutis tribueret effectum. Cuius precibus Richardus abbas annuens, in numero duodecim egenorum eum haberi instituit, quos diligens boni antiquorum cura Patrum in hoc nostro Floriacensi cenobio, ob duodenarium apostolorum numerum, communibus stipendiis diatim ali ac uestiri sanciuit. Qui quotidianis suspiriis aures piissimi pulsans Conditoris, dona cupite poscebat sospitatis. Et quia iuxta ueritatis dictum, celorum uim patitur regnum, et instantia rapitur uiolentorum , petens accipere,  querens inuenire, pulsansque ut sibi misericordie aperiretur aditus , meruit obtinere. Tandem enim suffragio in primis alme Genitricis Christi Marie, in cuius excubabat aula, ac deinde excellentissimi monachorum legislatoris Benedicti, quem mediatorem inter se et Dominum suarum elegerat precum, arentes humectari nerui, cruraque contracta cepere resolui. Hoc ubi languidus persensit, et ipse cupidus sanitatis, insueto attentabat uiam terere more. Paulatim itaque se subrigendo, processu temporis ambulandi firmissimas adeptus uires, meritis egregii confessoris, natiue statuit repetere proprietatem telluris. Postulata itaque abeundi licentia, gratias liberatori Deo sanctoque pro posse referens Benedicto, cum propriis quos ad hoc ipsum  euocauerat fratribus ad sua reuersus, agriculture de reliquo operam dedit.



CAPUT XIII. Lucerne tres in ecclesia B. Marie. Cereus celitus accensus.

27. Sepe nominati abbatis Richardi temporibus, cuidam monacho Benedicto, cui Niger prenomen fuit, ab eodem abbate cum aliquantis aliis ex cetu fratrum tuende sacre edis mandata sollicitudo fuit, illius sane que sancte Dei Genitricis Marie sub honore Deo dicata, celestis thesauri, corporis dico sanctissimi Patris Benedicti, mirabile cunctis in se retinet margaritum. Una itaque dierum, dum  ei in ordine uicis sue propensioris cure immineret diligens cautela, accidit lucernam ante altare perpetue uirginis Marie uenerationis gratia accensam exstingui. Mos uero a priscis institutus Patribus obseruari solitus erat, quod nos quoque in nostra perspeximus fieri pueritia, ut tam diebus quam noctibus, trium lucernarum lumine memorata illustraretur ecclesia. Exstinctam ergo predictus frater candelam, ad aliam que sepulcro beati confessoris prelucere consueuerat, ut accenderet deferens, ipsam quoque defecisse reperit; tertiam etiam, que oratoria crypte illustrare solita erat, dum inuisisset, et ipsam emortuam offendit. Turbatus igitur animo, dum concito gradu se effert, ut lumen basilice restitueret, regressus perspexit unum e  cereis eminentioribus, qui penes altare Regine uirginum poni solent, et in festiuitatibus tantum accendi, diuinitus illuminatum, flammis rutilare coruscis. Quam rem ualde admirans, gratias Deo reddidit, intelligens exstinctionem luminum, non casu, sed diuina accidisse prouidentia, ad ostendendum mortalibus, huic sacratissimo loco supernam nequaquam abesse uisitationem.



CAPUT XIu. Sancti contemptor punitus.

28. Eques quidam aliquando iter faciens, deuenit in uillam ad ius monasterii Sancti Benedicti pertinentem, cui uitriarias nomen est; ingressusque domum cuiusdam uidue, inuenit sextarium auene, quam pabulo equorum necessariam sibi tollere  uolens, a muliere prohibebatur, dicente: »Si, inquit, uiduitatis mee paupertatem auferendo me despectui habes, saltem sanctissimum reuerere Benedictum, cuius iuris hoc rus est quod incolo.« Cui miles, »Tantum, ait, pro sancto Benedicto, quantum pro te dimitto;« uocatoque armigero, auenam quam ipse in sacculum paupercule transfuderat, collo equi ferendam tradidit, sicque discessit. Nec longum itineris spatium emensus, subito, ac nullis urgentibus calcarium stimulis, equo ad cursum procliuo in preceps labitur. Sonipes disrupto gutture interiit; ipse fracto debilitatus crure diu languit. Sua igitur pena ipse didicit et aliis exemplum prebuit nec sanctos oportere contemni, nec uiduarum lacrymas  debere esse despectui, que, ut ait Salomon, ab oculis ad maxillas, a maxillis ad terram decidunt, et Dominus omnium susceptor est earum .



CAPUT Xu. Predatores multi a paucis fusi. S. Benedicti uexillum.

29. Caput-ceruium  possessio quedam est Sancti Benedicti, de qua in sequentibus plenius, fauente Deo, narraturi sumus , qualiter scilicet ad dominium huius Floriacensis cenobii peruenerit, seu quomodo inde habitatio monachorum ad Salense  castrum mutata sit. Cui possessioni gubernande paulo ante  memoratus  uir uenerabilis Benedictus monachus prepositus est. Qua tempestate ex castris, que creberrima per eam regionem habentur, ad centum quadraginta armati, in Argentomagenses  agros, qui ei loco uicini sunt, sese diffuderant, predas ex eis acturi; idcirco ex uillis etiam predicte possessionis armenta seu pecudes abegerant. Cumque Argentomagensibus damna suarum perlata fuissent rerum, e castrensibus confestim aduersus eos pugnaturi prosiliere portis; sed in unum conglobati, cum se hostibus numero inferiores uiderent, congredi cum his pauitabant. Tunc unus ex ipsis diuinitus animatus sociis infit: »Nunc interim, o fidissimi commilitones, terram Sancti Benedicti aduersarios depredatum ingredi sinamus; et  quia dominus noster Giraldus eius est aduocatus, eam uice ipsius defensaturi, hostes uiriliter secureque aggrediamur, misso prius legato, qui e monasterio Salensi, quod est sancti Benedicti, uexillum ipsius pretiosi confessoris, quod nobis presidio sit, maturato deferat.« Consentientibus cunctis ac eius consilio obtemperantibus, post susceptionem uexilli, aduersariis nil tale uerentibus, quadraginta solummodo iuuenes totis uiribus sanctum inuocantes Benedictum, ex improuiso predonibus superueniunt. Aduersariorum uero corda omnipotens Deus meritis dilecti sui Benedicti ita perterruerat ut nullo modo resistere auderent; et hoc modo a quadraginta tantum iuuenibus, centum quadraginta hostium, nullo aut minimo fuso sanguine, fugati, seu capti sunt.  uictores uero omni potiti preda, nobilioribus quoque ex hostili agmine captis, ad Salense cenobium uenerunt rogantes memoratum Benedictum prepositum ut quidquid inter manubias ex suorum agnosci posset substantia pauperum gratis re iperet. Quod ille libens accepit, et receptis suorum spoliis, tripudiantes bellatores ad propria siuit abire. Sequuntur alia duo miracula haud multum huic dissimilia, a Domino per summum confessorem Benedictum iisdem in locis gesta. E quibus unum quod tempore eiusdem prepositi accidit, isti ipsi connectentes, aliud illi per omnia simillimum suo in loco aptius referemus.



CAPUT XuI. Item alii. Argentomagenses eulogiis panis et uini muniti.


30. Monarchiam regni Francorum adhuc Lothario regente, graui perdueltione primores Aquitanici regni contigit turbari; siquidem Giraldus Lemouicine urbis uicecomes, et Boso marcham ipsius possidens regionis, contractis aduersum se decertabant odiis.  Quapropter Elias Bosonis filius, dominum suum Willelmum comitem Pictauiensem muneribus precibusque pellexit, quatenus castrum Giraldi, quod Brucia  dicitur, secum obsidione cingeret. Qua de re non solum uillas Giraldo parentes, uerum etiam possessiones Salensis cenobii contigit grauiter deuastari. Nuntius ad Giraldum Lemouicina tunc in urbe residentem uenit, qui diceret non solum eius regionem, sed etiam agros Sancti Benedicti, eo quod eius essent delegati tutele, ab hostibus depopulari. Ille in talibus nequaquam procrastinandum ratus, maxime confidens Benedictum Patrem sibi auxilio ob suarum uastationem possessionum adfuturum, dirigit eo Guidonem filium cum lecta equitum manu, dans in mandatis ut hostes et  a rapinis inhiberet, et iunctis sibi Argentomagensibus, ab obsidione, si tuto posset, bello deterreret. Argentomagenses non ignari per quem post Dominum in superiori pugna uictores exstitissent, ad iam nominatum Sancti Benedicti monasterium oraturi uenerunt, poscentesque a fratribus eulogias panis et uini sibi tribui, dixerunt se tante fidei esse ut absque dubitatione crederent per illam escam meritis gloriosi Confessoris Benedicti se et in prelio fore uictores, et a mortis periculo immunes; nec sua eos spes fefellit. Nam congressione habita, tanta aduersarios cede affecerunt ut post uictoriam a monachis respectu humanitatis etiam inimicos inhumare cupientibus uix sepeliri quirent. Attamen aratris humum hac illacque more arantium inuerti precipientes,  glebis, utcunque poterant, cadauera obruebant. Nullus sane Argentomagensium, qui pane ac uino Sancti Benedicti ob sue salutis auxilium pasti fuerant, discrimen aliquod necis perpessi sunt; sed omnes uictores, integroque numero ad sua redierunt, laudantes Dominum, eiusque confessorem summis laudibus extollentes Benedictum, cuius meritis et se periculo liberatos, et hostes palam profitebantur esse fugatos.



CAPUT XuII. Trabs loco mota.

31. Richardo abbati Amalbertus  successit, qui benignus natura, benignior etiam exstitit humilitatis sibi insita mansuetudine. Hic a Lothario, Ludouici  quondam a Tethbaldo comite capti filio, cum electione fratrum regimen nostri susceperat cenobii. Huius in diebus, in possessione ipsius Floriacensis cenobii, que Heruini-curtis  dicitur, res huiusmodi diuinitus acta est. Gauzlinus monachus, ei curti tunc prepositus, conductis operariis, ad ostium basilice sub nomine  egregii confessoris Christi Benedicti, Deo in eadem uilla dicate, gradus ligneos fieri disposuerat. Faber lignarius ei rei studium impendens, deiecte in proxima silua arbori dolabra superflua queque demere parabat, cumque eam in partem alteram uertere tentaret, et non posset: »Eia, inquit, sancte Benedicte, quia ego nequeo, tu illam uerte.« Hec dicit non orantis uoto, nec poscentis affectu, quin potius quasi diffidens. uicinas silue adiit domos, auxiliares accersiturus; cum quibus regressus, reperit lignum, quod uix sex uirorum mouisset manus, diuina uirtute eam in partem uersum quam ipse uolebat. Quid putas beneficii egregius iste Pater noster illis largiri preualet qui eum tota mentis intentione cum cordis inuocauerint puritate, si tantum illi prestitit qui se  cum quadam, ut ita dicam, interpellauerat animi uanitate? nec nobis, quibus, quamuis immeritis, a Deo donatum est talem ac tantum inpresentiarum habere Patrem, omnino desperandum, si eius opem pura ac simplici implorauerimus prece, cum et extraneorum non aspernetur gemitus humillimos, et longe positos sepissime exaudiat famulos. Quid denique cuidam monacho sui gregis, uocabulo Annoni , qui nunc adhuc superest, longiuscule hinc remoto, mestorum solamen animorum, semper nominandus contulerit Benedictus, breuiter exponere libet.



CAPUT XuIII. Nauicula celitus subministrata.


32. Post excessum pastoris Amalberti, a quo in tenera etate habitum monastice suscepi religionis, atque utinam cum proposito mentis! Oilboldus  ad prelationem Floriacensium fratrum, ipsorum electione et regia principis Lotharii ascendit donatione, qui pia sollicitudine, tam spiritales quamque temporales subditorum procurans utilitates, imminente celebri Patris Benedicti transitus solemnitate, congruum duxit ad abundantes uberiore piscium copia regiones quempiam suorum dirigere. Mittens igitur memoratum fratrem, et per manum eius sufficientem ei negotio pecunie quantitatem, monuit ut impigre iniuncto insisteret operi. Qui precepto parens, fluminum legumina solerti cura  quesiuit, quesita emit, emptaque ut ad Patrem a quo missus fuerat, reueheret anxie instabat, sed eius accelerationem itineris inundantes profusione imbrium retardauere Aquitanici amnes. Inter quos Andria despicabilis quidam uisu fluuiolus, sed crebra in multiplices discursus aluei sectione, ac paludum aliquantis in locis interpositione, ad transmeandum difficilis; ad cuius, ut uulgariter loquar, matrem aquam predictus perueniens frater, offendit uadum inundasse aquis, ac ideo impermeabile equis;  nauiculas uero duas, unam medio in flumine semimersam, aliam ulteriori in ripa detineri reuinctam. Circumspiciens undique, nullius naucleri opem, aut alicuius pretereuntis, ualuit reperire iuuamen. In hac itaque animi anxietate constitutus, dum iter suum impediri, et diem festum appropinquare intelligeret; sese in se colligens, et audaciam ex desperatione sumens, totum se ad orandum contulit. »Adsit nunc, inquiens, Domine Deus, mihi indigno famulo tuo auxiliatrix dextera tua, et si quid unquam maiestati tue bene placitum Pater noster sacer Benedictus patrauit, seu quispiam seruulorum eius tibi in presentia sacri corporis ipsius famulantium, ad presens declara. Placeat tibi eamdem nunc, ordine quo tibi placuerit, exercere potentiam, quam  quondam meritis ipsius dilecti tui exercuisti, dum discipulo illius undas siccis pedibus calcare concessisti! Non quidem ad hec poscenda de meis presumens accessi meritis, sed maiora egregium confessorem Benedictum apud te posse impetrare confidens, ego quoque de patrocinio ipsius, pro mea apud tuam clementiam fragilitate, maiora meis audendo uiribus presumpsi.« Huiusmodi oratione, ac mansueta qua idem monachus pollet simplicitate, precedentibus insuper beatissimi Benedicti meritis, flexus Dominus, citissimum illi sue gratie contulit suffragium. Nauis etenim quam contrario in littore sitam esse diximus, diuinitus soluta, absque ullo mortali remige, ad eam in qua cenobita ille cum  sociis residebat, fluminis partem transiit. uidere erat ingens prodigium, nauim aliquando inuito ac frustra obnitente gubernatore, in fluentis aque deuios agentem cursus, tunc quasi celitus ostensam sibi lineam a ripa in ripam inoffense teneret, transmeauisse, donec contigua famulis monachi facta, lanceis attraheretur; qui hastis subremigando, uniuersa onera transponunt, equos natatui committentes. Reuersus ad Patrem uel ad fratres festi iam diei celebre officium initiare parantes, prefatus monachus eos magno exhilarauit gaudio, non tantum aduectione tripudiantes alimentorum, quantum deuote exsultantes uirtute signorum quoque [f., quocunque] terrarum Dominum suum sanctissimum radiare Benedictum.



CAPUT XIX. Arnulfo episcopo uineas inuadente, reliquie delate, eger sanatus, edicula constructa.


33. Liberalis circa egrotantes quoque ipsius sancti uiri Benedicti exstat gratia. Unde unum narro miraculum, quod memoratus abbas Oiboldus suo letatus est accidisse tempore. Arnulfus Aurelianorum episcopus  , alias sane bonus, et ecclesiasticas regulas scientia et opere optime seruans, nunquam ad purum prelatos huius Floriacensis loci dilexit, ideo quammaxime, quod illi ditioni  solummodo parentes regie, subiectionem  , qua ipse ultra modum delectabatur, nequaquam ei ad ipsius uoluntatis dependerent nutum. Qua de re uineas S. Benedicti in suburbano Aurelianensis urbis, in loco qui Boaria  dicitur, sitas, ut sui eas peruaderent satellites, assensum prebuit; propter quarum recuperationem cum predictus abbas ad eum legatos misisset, nec impetrauisset, cum senioribus habito consilio, deliberauit ut sumptis sanctorum pignoribus, imminente uindemia, ad locum cum aliquibus e fratribus fructus earum collecturus properaret, ut, quia eidem uiro uiribus armatorum obniti difficile erat, cum ipse multis seculari potentia preditis regibus quoque persepe restitisse comprobetur, saltem hac arte  obuiam iretur; cui idem pontifex, cunctos pene antistites Galliarum suo existentes tempore in his que Iesu Christi sunt, sapientia antecedens, refragari intuitu diuini respectus nequiret. Leuatis igitur duorum corporibus martyrum Mauri  atque Frongentii  , sub nomine inclyti confessoris Dei Benedicti, uenitur ad locum, et inter iter agendum, uicinis, et qui uie propinqua incolebant domicilia, percontantibus cuius tam celebris foret pompa pretereuntium, respondebatur, sancti Benedicti. Inter quos quidam eger, longo attritus uires febrium ardore, sciscitabatur pretergradientes, cuius in obsequio tanta cum crucibus uiam tereret turba. Responsum  ei est sanctum Domini dilectum eo itinere Benedictum ad suburbana Aurelianensium ob suarum defensionem transire uinearum. Quo ille audito, spem promerende salutis induens, imbecillia membra baculo sustentante, reliquias usque beatas protraxit, prostratusque sub argenteo quo recondite erant scrinio, in somnum reuoluitur. Transacta uero una nocte, mane primo surgens, incolumitati se sensit restitutum pristine, ac gratias Deo agens, laudum quibus poterat preconiis sanctum attollebat Benedictum, procuratorem eum sue dictitans sospitatis. Nec multum a uero eius deuiabat opinio. Ipsius enim ope ac precibus constat eum proprie redditum uirtuti, cuius meritis fisus seu fama euocatus ad illa properauerat loca, licet nos  supra nominatos ueritatis testes nequaquam ab huius secludamus operatione miraculi, imo per omnia equales et merito iudicemus et actu. Porro fratres cum memorato abbate, peractis absque ullius interpellatoris impedimento pro quibus ierant, gemino letabundi gaudio, ad sua regrediuntur. uerum pauper spiritu qui sanatus erat, tuguriolum eo loci quo ipse cubans superpositos capiti sanctorum habuerat artus, ligneo construxit tabulatu; sub quo simili detenti languore quiescentes, si tamen plena eorum hoc fides exegerit, citissimam opitulantibus tribus memoratis sanctis capiunt medelam, uti accole eorumdem testantur locorum.



LIBER SECUNDUS.



CAPUT PRIMUM. Floriacus, uallis aurea. Sibi nota narrat auctor. Francorum reges. Abbo Oilboldi successor.


1. Fauorabili superne dignationis presagio, hoc in quo Deo auctore famulamur cenobium, ut Floriacus  uocaretur accepit; qui [quod] priscis temporibus, non dissimilis gratie prerogatiua, uallis nominabatur Aurea. Retinet enim in se aureum paradisi florem, sanctissimum Patrem Benedictum; qui gratantissimo uirtutum odore quosque remotissimos ad sui reuerentiam inuitat. Quarum proprietatem operationum si per singula explicare uelimus, chartam nobis sermonemque antequam sermonis materiam deficere pro certo intelligemus. Sed ne  beneficiis pie paternitatis eius, ab ipso nobis immeritis impensis, ingrati esse uideamur, ea que nostram attigere notitiam, in quantum ipsius benigni patroni clemens supplicatio uires nostro tenui ingeniolo a Christo obtinuerit, rusticano licet sermone, posterorum mandare adoriemur memorie. Et primo, qualiter his temporibus respublica Francorum substiterit, succinctim perstringamus, ut post liberius ea que proposuimus, exsequamur.

2. Lothario regi, celeste, ut credimus, pro terreno commutanti regnum, Ludouicus filius successit. Qui immatura preuentus morte, destitutum proprio herede Francigene gentis principatum, utpote naturalis expers coniugii, dereliquit. Sane  patruus eius Carolus, quem priuatum senuisse supra prelibauimus, conabatur, si posset, a sui generis auctoribus diu possessum sibi uindicare imperium; sed eius uoluntas nullum sortitur effectum. Nam Franci primates, eo relicto, ad Hugonem qui ducatum Francie strenue tunc gubernabat, magni illius Hugonis filium, cuius iam mentio facta est, se conferentes, eum Nouiocomo  solio sublimant regio. Is eodem anno Rotbertum filium sibi consortem regni legit. Et quia, quantum ad cepte rei causam attinet, de regibus diximus, ad eam prosequendam ueniendum est.

3. Igitur Oilboldo abbate in Christo quiescente, Abbo  , Deo et hominibus uir amabilis, a fratribus Hugone annuente rege electus, in gradum successit  monastici regiminis. Qui, precedente hunc quo hec scribimus anno qui fuit ab Incarnatione Domini millesimus quartus, in uasconie partibus a perfidis illius nationis hominibus, nobis presentibus, innocenter occisus, martyrii sanguine laureatus, ad regna est eterna a Christo uocatus. In cuius diebus res mirabiles per preeminentissimum Patrem nostrum Benedictum, ab omnipotente Domino patratas, quia iam tunc nos intelligibilis contigit peruenisse ad metas etatis, certiori, utpote aliquibus presentes, digerimus stylo.



CAPUT II. Floriacense incendium. Apparatus in festo translationis. Incendium diuinitus restinctum.

4. Festiuus estiuis mensibus translationis eiusdem  gloriosi Patris annuo successu recurrebat dies; ad cuius spectanda gaudia, non solum quique pagenses, ut quidam in ipsius laude ait sapiens , uerum plebs urbana honestis clericorum confluxerat personis inflorata. Quibus uigiliis insistentibus nocturne laudis, quam deuota monachorum caterua identidem undecunque ob letitiam tante solemnitatis aduentando nostris sociata, in sui legislatoris explebat obsequela, repente per aquilonales basilice fenestras nociui ignis lux resplenduit horrenda. Quippe in quoddam fenile casu quidam ignis decidens, aridis auctus fomentis, circumpositas sese diffudit in edes. Nec laborabat flamma, ut suas augeret uires, cum estatis ardor tectorum iam torruisset culmina, et domus sibimet  copulate, una alteri exustionis occasionem preberet facilem. Interea matutinalibus relictis hymnis cuncti e sacris prosiliunt adytis, ad sua quisque tutanda totis intenti animis. Pauci seniorum una nobiscum pueritie in annis constitutis matutinales, prout exigebat res, laudes, licet minus decenti fine, concluserunt. Inde ad subtrahenda ignibus queque necessaria prompte uertuntur manus. Aula erat sancte Dei Genitricis  Marie holosericis palliis aliorumque uelorum tam decora introrsus circumamicta uarietate, ut multi eorum qui ad diem conuenerant festum faterentur nunquam antea sic decenter eamdem uidisse ornatam basilicam. Ad cuius pulchritudinem decoris, cum lampadarum ac cereorum stellata, ut sic dictum sit, area, accedebat auro ac gemmis prefulgens a fronte lectica, thesaurum Arabico metallo lapidique preferendum topasio in se retinens. Id primum cum ceterorum reliquiis sanctorum humeris dolentium suorum effertur seruulorum, atque ad orientalem ecclesie partem in cemeterio exponitur fratrum. Inde uniuersi ad deponendum sanctuarii ornatum ora conuersi, quod solers edituorum diligentia per octo spatium dierum eleganter compserat,  id nos trium aut non multo amplius quatuor horarum noctis interuallo deposuimus. Perspicere erat ac gemere regiam  illam Matris Domini, stigmata uie illius qua quondam dilectus Domino celum Benedictus conscendit nocturnis in laudibus preferentem, post modicum desertarum edium factam similem. Et quia igneo feruore in uitreis iam fenestris plumbum liquari posse coniiciebatur, maxime cum uictricis flamme uorago cuncta exinaniret, spe sublapsa mortalis auxilii, supellex uaria longiuscule a monasterio inter nemorum densa occulitur, cum repente uni ex abbatibus, qui ex uicinis cenobiis emerito duci suo militaturi aduenerant, nomine Rainardo  , uisio superne apparuit consolationis. Aspexit namque cum aliis, quibus  hec datum est uidere, duas columbas super niuis candorem albicantes, que trino uolatu ambitum circumcingentes templi, ad Africum sui impetus direxere cursum, ubi iam proxima horreis fratrum uiolentia stetit ignium; nec diuinitus designatum ausa est pretergredi terminum. Iamque humani cessauerat ars ingenii, laborque conquieuerat hominum, ut maior diuine miserationis uirtus claresceret per beatissimum Benedictum, quem nos miseri criminabamur iisse dormitum. Nec quidpiam eorum que ambitu claustri claudebantur ullam sustinuere iacturam, ac si illarum angelici aspectus uolatu auium circumuallata protegerentur.



CAPUT III. Contractus erectus. Ingratus denuo male habet; iterum sanatus.


5. Nostris modo diebus Archembertum Antissiodorensis territorii incolam fuisse nouimus diutino languore grauiter afflictum; cui cum amicorum seu propinquorum solers defuisset cura, ita assidua cubatione curuatis genibus coxis tibie adheserunt ut latitudinem palme hominis subtercrescens excederet caro. Quem dum parentes ad cuiusdam sancti Simeonis   sepulcrum, quod sanitatum gratia illustrari lama uulgante didicerant, efferre destinauissent, eo quod intra suam esse regionem, abnuit eger, seque ad Floriacense poposcit deduci cenobium. Aiebat namque per nocturnum se conspexisse soporem, quia eo stante ante sacratissimam Patris Benedicti tumbam coram altare precelse uirginis Marie, rectis constitisset plantis, immensique decoris intuitus esset basilicam, ex qua sibi exeundi facultas negabatur. Nec uana illa quibus sepe ludimur fuere somnia; sed, opitulante Deo suffragantibusque meritis Regine uirginum ac eminentissimi confessoris, salubrem habuere operationem. Denique locato asello ad desideratum deuectus locum, a proximis qui eum deduxerant, pro foribus monasterii exponitur.  Unde quia necdum scamellis usus fuerat, natibus reptando ac manibus, ad unum e publicis se protrahens pistrinum, ab eius custode humanitatis compassione susceptus est; ubi diu curationis sue prestolando aduentum, desiderio accensus est adeundi Matris Christi aulam, in qua spes directionis eius sanctus quiescit Benedictus. Quam introgressus, minutum [al., minutam] sibi a uicario eiusdem uici, Ermenfredo nomine, obtentu transmissum eleemosyne altario, quod Deo sub honorem sancte Marie omniumque sanctarum uirginum dicatum est, superponere cupiens, sensit suos resolui neruos. Cumque circumspectaret qui sibi auxilium ferret; a matriculario ecclesie eleuatus, scamellos quidem suos cancellis sanctuarii, munus uero, haud secus quadrante  illius euangelice uidue, Christo acceptabile altari imposuit; dehinc humi prostratus cum orationi incubuisset, resolutus in somnum, salso perfunditur sudore. Experrectus autem, non iam scamellos poscens, sed baculo a quodam circumstantium sibi porrecto semet sustentans, ad hospitium abiit, pedetentimque firmissimas ambulandi uires adeptus est.

6. Cumque sensisset copiam peragendi itineris sibimet non deesse, ingratus salutis, absque licentia hospitis uel sanctorum qui ei medele tribuerant efficaciam, clam abscessit; ueniensque ad uillam que Dominipetri  dicitur, iterato debilis redditur. Cui presbyter, Teudo nomine, qui ei locum metandi in sua concesserat domo, ita locutus  est: »Quid, inquit, mali commeruisti, o homo, ut languorem pristinum euitare nequas?« Respondit ille se sine gratiarum actione a sanctis sue curationis prouisoribus recessisse. Interea sequenti nocte, quiescenti ei uidebatur quod sacris a quibus discessisset locis astaret incolumis, tenens lucernam  pre manibus, status sui mensure equalem. Monitu igitur et adiutorio predicti sacerdotis carruce impositus, ad loca male a se deserta reducitur. Demum emptam ceram, iuxta preostensam uisionem,  ad memoriam  inclyte uirginis Marie deferens, ante sepulcrum gloriosi confessoris Christi Benedicti accendit; adherensque pauimento, ueniam admissi reatus cum redintegratione poscebat sospitatis. Facto ergo uoto nunquam se ex eodem recessurum uico, gressuum meruit redonari integerrimo supplemento. Hoc nos ab ipsius contigit ore audire eo ipso die quo hec cepimus scribere; ei quoque narrationi interfuere Constantinus  presbyter et Letherius, leuita gradu, monachus habitu, suscipiendorum hospitum tunc delegatus ministerio.



CAPUT Iu. Sacergii situs. Otherius paralyticus, Caputceruium uouet S. Benedicto; facto dono mox sanatus. Alia relatio de traditione illius predii.

 7. Et quia, ut refert beatus papa Gregorius , sancti martyres frequentiora ostendunt miracula ubi eorum tantum habetur memoria, quam ubi eorum sacra conseruantur corpora, liquet idem de ceteris intelligere sanctis, maxime ex hoc patre nostro multipliciter excolendo sanctissimo Benedicto. Cuius excellentissima signorum, a Deo per eius meritum aliis in locis patratorum, notitie posterorum tradere noster gestit animus. Caputceruium  dicitur predium in finibus Biturigum situm, Lemouicinis contiguum, a quo uicina regio, corrupto uocabulo, Capcergensis uocitatur. Hoc ad dominium Floriacensis cenobii, omnipotenti Deo sub nomine perpetue uirginis Marie sanctissimique Benedicti dicatum, hac de causa relatu  seniorum ualde antiquorum peruenisse comperimus.

8. Eius possessionis dominus Otherius dicebatur, inter Aquitanicos primates clara nobilitatis pollens prosapia. Is a primeue iuuentutis flore paralysis percussus languore, manuum ac pedum caruerat iuuamine; solius illi lingue, auditus quoque ac uisus, ex parte manebant officia. Diutino igitur laborans morbo, dum uana medicorum studia propensius sibi adhibita nichil intellexisset conferre ualetudinis, audita fama miraculorum, que Saluatoris nostri omnipotentia apud sacratissima patroni communis Benedicti creberrime tunc operabatur ossa, ait suis: »uidetis, fidissimi mihi, uitaque ipsa qua nunc fruor miserrima cariores amici, quod  medicine impensis nichil proficio, imo in dies egritudinis protrahitur longitudo. Quapropter si qua uos cura uestri tangit Otherii, mearum, queso, miserantes erumnarum, celeri calle sepulcrum adire curate gloriosi confessoris Christi Benedicti. Et ne forte uos conturbent ignota uiarum, scitote Ligerici amnis  littora, pagumque Aurelianensem, hoc preclaro irradiari thesauro. Id mihi diuinum prenuntiauit oraculum, dum fessos artus sopori mandassem, debere me eo cum uotis dirigere  mee petitores salutis, quia inde forem adepturus remedium sanitatis. Et quia solus cum dulcissima genitrice resedi, patre orbatus et fratribus, ipsa non abnuente, uerum hoc ipsum fieri sedulo deposcente, uoueo Deo et iam dicto eximio Benedicto, hereditatis mee portionem, cui Caputceruium nomen est, cum omnibus ad eam pertinentibus, eo uidelicet tenore ut superstites ambo usumfructum ac presentis uite exactionem retinentes, fratribus Floriacensibus post nostri dissolutionem cuncta restitui faciamus. Spe etenim suscipiende prolis per supra memoratam priuatus reuelationem, sollicitudinem ducende uxoris funditus abieci. Properate igitur quantocius, et uestris seruorumque Dei inibi degentium precibus opem efflagitate misero.«

 9. Acceptis eius fideles huiusmodi preceptis, cum wantis  ipsius auro ornatis, per quos donationem memoratarum rerum sacris imponerent altaribus, absque dilatione uenerandum adeunt cenobium, mandata precesque sui domini caterue innotescentes fratrum. Memorabile dictu! eadem die, ipsoque hore momento, quo qui missi erant, donum cum orationibus ante sancti presentarunt tumulum, eger qui nonaginta millibus iacebat semotus a loco integerrimam adeptus est sanitatem. Qui laudum Deo preconia sanctoque dans Benedicto gratiarum cantica, exercitationis uenationisue gratia siluarum petiit abdita. Cui dum studet operam dare rei, occurrit suis a nostro remeantibus monasterio, quem illi conspicati equitando saltum  peragrare, stupore ingenti perculsi sunt, uidentes hominem, dudum absque alterius adminiculo e lectulo non ualentem surgere, tunc non solum firmiter incedere, uerum etiam equum cursu fatigare. Hesitantibus illis et uultus similitudine se deceptos autumantibus, obuium se ille gratulabundus offert. Inquirit deinde sollicitius diem quo pro se uota soluissent; ipsumque fuisse certissime comperit quo sibi salutem obtigisse gaudebat.

10. Huic antique ueterum relationi uirorum repugnabat antiquius tertii Clotarii  regis edictum, in quo continetur quod memoratus Otherius ob perfidiam ab ipso rege interfici iussus sit; rebusque eius omnibus confiscatis, illud predium ab eodem principe, sancto est Benedicto collatum.  Et hoc est quod in quadam sententia primi libri legitur  Caputceruium liberalitate regia Floriacenses promeruisse fratres. Potuit tamen fieri ut post hanc quam nunc retulimus donationem, ipse Otherius apud regem infidelitatis insimulatus iuberetur interfici, et quasi ex sua parte eamdem uillam idem rex nostro conferret cenobio.  Quod uero in ipso regali precepto Aotharius  uocatur, permutatio ueterum facit uerborum, ut post latius ostendemus. Post cuius excessum, uicini quique hoc eis predium auferre moliti, ad sibi utile cegerunt declinare consilium.



CAPUT u. Ademarus Bruccie et Capitisceruii inuasor. Otherio preposito Hugonem hortante, uiso accedente. Territus audito nomine S. Benedicti. Castri de Salis situs. Ademarus tandem uictus et captus, fauente superna uirtute; socii itidem castigati.

11. Denique, ut superioris continetur serie libri , habitaculis monachico congruis ordini inibi constructis, spem potiendarum rerum ipsarum aduersariis sustulere usque ad tempora Rotberti regis filii Hugonis. Quo onus gubernandi suscipiente  regni, Ademarus quidam, iuuenta pariterque corporis elatus forma, cuius genitor Wido, in urbe Lemouicina uicecomitis fungebatur honore, nefarium molitus est scelus. Namque Lemouicinis nequaquam contentus facultatibus ex paterna sibi hereditate iure suppetentibus, dum cerneret numerosam coheredum fratrum suorum succrescere stirpem, in subripiendas res alienas animum intendit, dolique artifex, castrum quod a rusticanis Bruccia  dicitur ingressus, dominum se agebat. Erat in ea prouincia, uir quidam haud contemnende potentie, Hugo nomine, cui media pars ipsius castri hereditaria obuenerat successione. Hanc ille, uti et eam que genitorem competebat suum, ausu temerario peruadit. Toto itaque potitus castro, copias duorum comitum  qui eum inde pellere nitebantur, Willelmi  uidelicet Pictauiensis, et Bosonis Petragorici, per quindecim dierum cludens spatium, obsidionem eos soluere cegit; qua liberatus necessitate, audendo maiora, municipium Patris Benedicti quatuor et semis millibus a memorato distans castello, absentiam prepositi Otherii aucupatus, latrocinantium more ingreditur. Municipio illi antiquitas Salis nomen indiderat, eoque monachi habitationem assiduam a Caputceruio commutauerant, eo quod is locus magna ex parte natura foret munitus. Hunc prefatus Ademarus idcirco, ut post ipse retulit, inuadere nisus est, ut copiis frumenti ac uini, que a circumiacentibus incolis inibi ob tutamen sanctorum locorum aggregata erant, peruase Bruccie inopiam  subleuaret; re autem uera ut arctissimos possessionis sue fines ampliaret operam dabat.

12. Interim prepositus loci iamdictus Otherius, tante calamitatis accepto nuntio, dolore cordis tactus intrinsecus quod commendatum sibi a uenerabili abbate Abbone tunc Floriacensium rectore et fratribus locum funditus amisisse uideretur, in diuersa  cogitationum turbine rapitur; tandemque non meroris, sed consilii tempus ingruere sibi intelligens, ad superius nominatum Hugonem recta proficiscitur uia. Cui opportunitatem capiendi innotescens inimici, quod scilicet Bruccie firmissimo derelicto presidio in Salensis municipii demigrasset domicilium, ad preoccupandos eius conatus proficisci hortabatur. Nec ille distulit qui intelligeret suo usui proficere, si eum in minus tuto ualeret preoccupare loco. Quid plura? non solum illum, uerum quosque circummanentes uicinos, quibus cordi esse Patris Benedicti uenerandam dilectionem cognoscebat, ad sui adiutorium alliciens, diluculo ferie tertie premonet hostibus occurrendum.

13. Interea cuidam militi ex auxiliaribus nostre  partis, nocte que diem belli precedebat, huiusmodi per quietem ostensa est uisio. uidebatur ei quod quasi cum preposito ecclesie Sancti Stephani Lemouicine sedis, nomine Ainardo, siluam peragraret, opportunisque in locis, retibus oppansis, multitudinem aprorum pre se ageret, quorum quidem alios ad preparatas insidias deductos uiuos caperet, alios uero uenabulis transfixos neci traderet. Euigilans igitur dum cuidam sodalium que uiderat enarrasset, hoc ab eo responsum accepit: »uisionis, inquit, tue, Deo opitulante et sanctissimi Benedicti suffragantibus meritis, manifestus in proximo propalabitur intellectus. Nam quod tibi de porcis preostensum est siluestribus, hoc tu patrari conspicies de perfidis  hominibus; quodque auctore Ainardo te agere somniabas, hoc uentura luce, Otherio sancti uiri Benedicti monacho duce, una nobiscum Christo auxiliante perficies.« Cumque ille qui somnium uiderat rem sibi manifestius declarari peteret, erat enim earum que gerebantur inscius rerum, interpres ad eum: »Num, ait, ad aures adhuc peruenit tuas, Ademarum Guidonis filium egregii confessoris Benedicti peruasisse monasterium, et Otherium prepositum idcirco domini nostri petisse auxilium? Gaufredus ob fortitudinem corporis, Asini prenomine uocitabatur; in cuius castro memoratus monachus tum forte aderat, cum hec miles contubernali referret suo.« Quique hec adiecit dicens: »Nos quoque, uolente Deo ac sancto iuuante Benedicto, sacri peruasores  loci aut uindice feriemus gladio, aut captos nobili dicemus in triumpho.« Hoc dictum multorum roborauit pauitantia corda uirorum. uidentur mihi somniator iste ac eius interpres, duobus orientalibus fore similes, quorum unus uictoriam Gedeonis somniauit, alter interpretatus est.

14. Feria porro sexta secunde hebdomadis sancte  Quadragesime uertebatur, quando factio latronum memoratum occupauit cenobium; et ecce crepusculo tertie ferie sequentis septimane undecunque adsciti auxiliares, improuisi astitere portis. Tunc quibusdam nostri agminis uiris adhuc procul a castro constitutis una cum preposito Otherio, diuinum apparuit prodigium. uiderunt namque, sole totius terre reliquas clarissime illustrante partes, ambitum castri densissima uallari nebula, que quidem nullum sibi pugnandi afferret impedimentum, hostium uero obnubilaret intuitum. Olli hec dies equanda uidetur de qua antiquus legislator scribit: Quia Aegyptiis erant tenebre crasse et palpabiles, filiis autem Isrel erat lux in omnibus finibus suis . Roboratis hoc signo animis,  statuunt hostes prelio aggredi; et premisso preposito, qui preuius dudum sibi fidos, tunc autem hostiles aggrediens muros, beati Benedicti nomen celsius inclamaret, ipsi elata in excelsum uoce, Benedictum inuocant monachorum Patrem. Benedictum resonant tum uallium concaua, respondentque Benedictum proxime silue abdita. Quo fragore uicinos consedisse montes infernaque patuisse hostibus uisum; et quia montium facta mentio est, non sit audientibus onerosum iam dicti Salensis castri memorare situm.

15. Mons est non multe altitudinis, in cuius decliuio castrum constitutum est, quod quidem ab orientali australiue parte difficilem ad se uenientibus  prestat accessum. Ab aquilonali sane latere deuexus montis, machinamentorum omnium inhibet euectionem; at occidentem uersus, ubi hostium facilis formidabatur progressus, domus erat lapidibus firmissime constructa, ad austrum in longum porrecta, ad repellendos inimicos satis idonea. Huiusmodi enim munitio aduersariis facta est perditionis occasio, dum ob nimiam securitatem prius hostem adesse senserunt quam preuidissent.

16. Primus ferratas aquilonali parte intulit acies Gaufredus, propter uires, non propter pigritiam, Asinus agnomine; ignemque, ut pridie suis inter pocula  in amore Patris Benedicti sumpta condixerat, admoueri precepit. Post eum reliqui auxiliares, Giraldus scilicet Cluensis castri dominus, et  Hugo Gargelensis, reliquique, quorum nomina dicere supersedi; qui ducentorum uallati caterua armatorum, aduersarios pari fidentes numero, sed uirtute constantie impares, e propugnaculis que tueri parabant, iaculis ac lapidibus repellere ceperunt. Et ecce prouidentia diuina interuentuque egregii confessoris uentus aquilo surgens, flammas  quidem ignium portis ingerebat, hostilia uero tela retro agebat. Cumque ignem conualescere, iaculaque sua in irritum cadere oppidani cernerent, formidinem animis induentes, introrsus fugere. Seditiosis ecclesiam petentibus, nostri a tergo sequuntur attentius, cesisque in introitu porte aliquantis, eos qui basilicam petebant insectabantur; in qua non tutam sibi latebram fore auspicatus Ademarus, turrim ligneam de qua signa dependebant, cum sex factionis sue sociis formidolosus conscendit. Ibi quoque se latere posse diffidens, tecta more architecti perambulabat, donec ab Hugone qui studiosius reliquis eum inuestigabat, uisus, pacta uite ac membrorum securitate captus est. Cum quo quinque commanipulares ex eminentioribus tenti sunt, Hugo  uidelicet ac Archembaldus de Buciaco, Rainardus et Americus frater eius, filii Heldegarii haud ignobilis uiri Argentomagensis, atque Giraldus Tirinensis, his exceptis, quos aut minor potentia, aut minus pollens de nobilitate parentum sanguis nostre subtraxit notitie, quorum numerus ad uiginti et eo amplius fuisse refertur; equi capti numero centum uiginti, preter eos qui uel a uictoribus furtim subducti, uel a uictis fuga sibi consulentibus abducti sunt; e quibus et multitudo hostium colligi potuit, et uirtus superna pariterque excellentissimum Patris Benedicti meritum euidenter agnosci, quod a tam paucis exercitate militie uiris aduersarii copiis ac natura muniti loci tam facile sint superati. Illud nichilominus gratia Dei gratuita nobis collatum credimus  quod hostium triginta militibus peremptis, nostrorum nemo saltem uulneratus est, tribus exceptis, unus uidelicet militaribus deditus stipendiis, qui lethali accepto uulnere ad propria rediens uita decessit, ac duo agriculture potius quam bellicis dedit stipendiis, qui cum multis aliis artis hominibus fama prelii exciti, auxiliatum nostris uenerant; dum nimium rapine student, incertum a sociis an ab extraneis interempti sunt. Hoc itaque modo castrum intra sextam diei quo primum ibi aduenerant horam receptum nostrisque redditum est, anno Incarnationis Dominice millesimo.

17. Et ne quis estimet tantam uictoriam hominum potius uirtuti quam diuine ascribi debere largitioni,  sciat ipsorum nobis relatione aduersariorum uulgatum eos uigore ita destitutos ut, quamuis telorum seu lapidum mole abundare se cernerent, nullam tamen efficaciam in iaciendo sibi inesse sentirent. Anime quoque peremptorum nocturno tempore in eadem uilla quiescentes homines somnos rumpere sepissime cogebant, flebiliter oberrando inclamantes se miseras fore [esse], que excellentissimi Patris Benedicti res peruadere non dubitauissent.

18. Nec Guido genitor Ademari, siue etiam Giraldus frater eius, patrinus iam dicti adolescentis, immunes miseriarum fuere; uerum sicuti participes eius fuere consilii, sic quoque, Dei iustissima disponente prouidentia, periculorum fuere consortes.  Siquidem Guidonem non tantum orationis quantum dissimulationis, quasi nesciret que a filio gererentur, gratia, Romam profectum morbus adeo uitiliginis debilitauit ut non aliter quam in lectica ad sua regredi ualeret. Giraldum uero obtentu eiusdem simulationis apud Pictauium degentem, et rei euentum prestolantem, ferox equus mordicus per coxam arreptum, per aliquot dies lecto cubare cegit. Hildebertus quoque Argentomagensis [BOSCIO Argensis] incola, huius factionis signifer, qui pacis medius palam quidem uidebatur fore, occulte autem proditionem alebat, igne diuino in maxilla adustus, usque ad diem sue mortis incurabilis perseuerauit, ita ut, consumpta carne, dentes specio miserabili nudarentur. Per omnia benedictus Deus,  qui sibi beneplacitos assidue mirificat sanctos.



CAPUT uI. Ademari castrum dirutum. Equus e puteo eductus.

19. Quia uero semel Aquitaniam ingressi sumus, non ab re esse uidetur, si rei geste miraculum, quod ordo causarum superiori paucis elabentibus annis subnexuit, enarrauerimus. Captus, ut supra dictum est, Ademarus ab Hugone, ad castrum Bruccie deductus est. Id Giraldus quidam partibus fauens Ademarianis tenebat, exclusis factoribus [fautoribus] Hugonis, qui partem eiusdem castri ab Ademaro sibi prereptam non mediocriter indignabatur. Denique eumdem iuuenem, quem captum habebat, e regione murorum, unde a suis intueri posset, deduci precipiens, interminatus est se eius  caput abscissurum, ni maturato sibi munitionibus cederent. Que res Giraldum et eos qui intus erant, grauiter perterruit, maxime uidentes dominum suum cum tot exercitate militie egregiis bellatoribus subita rerum conuersione deiectum. Unde non solum oppidum, sed etiam se suaque omnia territi dedidere. Hugo potitus castro, turrim que iuris Ademari fuisse uidebatur, confestim diruit. Iuxta eam cisterna erat ad colligendas imbrium aquas effossa, quadraginta quinque et eo amplius cubitis in profundum patens.

20. Forte post aliquod temporis spatium duo ex fratribus nostris apud memoratum sancti Patris Benedicti Salense monasterium degentibus, utilitatis monasterii gratia, prefatum Hugonem Brucciam  tunc incolentem adierunt; ob cuius colloquium superiora turris petentes, binos equos retinaculis sibimet connexos in inferioribus reliquerunt. Horum unus quietis impatiens, dum huc illucque errando socium trahit, postrema corporis parte in superius nominatam cisternam labitur, nec alterius ope iuuari ualuit quin ad fundum usque decideret. Clamor illico intuentium oritur equum monachorum in puteum esse lapsum. Tumultus causam Hugo sollicite perquirens, ubi damna lapsi animalis reperit, uehementer indoluit, quod hi qui eum uisitandi gratia adierant monachi , tantam fuissent passi iacturam. Itaque uxori imperat ut, euocatis iuuenum robustioribus, seminecis equi cadauere  puteo abstrahi faciat. Ipse post paululum ubi se uestibus induit, eam secutus inclinans se ad os putei, solum equinum caput aquis eminere prospexit, reliquis membris cum sella lymphis opertis, et ad circumstantes conuersus: »Hic, inquit, equus solle deinceps nunquam sentiet onus.« Ad quem mulier: »Num, ait, ille senex Benedictus, qui tibi a Domino uictoriam obtinuit ex hostibus, tam est inualidus ut impetrare nequeat quatenus proprio animali suus reuehatur monachus?« Ad hec ille diffidens: »Si, inquit, hec ille impetrarit, ceteris prelato sanctis, eius me committam tuitioni.« Admotis igitur scalis, descendit quidam, audaci fisus iuuenta, qui equum per opportunas corporis partes funibus ligaret, quo facilius educi posset. uerum eo  egresso, cum difficile uideretur tam immensi corporis animal simul cum scala posse abstrahi ob angustiam putei, primo scalam educentes, dehinc caballum abstrahere ceperunt. Sed omnipotens Deus, ut ostenderet non solum iam sepius dicto Hugoni, uerum quibusque sanum sapientibus egregium ducem monachorum, summum uidelicet Benedictum, non parui apud se esse meriti, imo maioris quam quisque mortalium coniicere ualeat, geminauit miraculum. Nempe cum iam numerosa iuuentus usque ad summum putei marginem equum eleuauisset, ac fratres eminus astantes, litanie preces Domino soluerent, ubi dilectum Domino Benedictum inuocare ceperunt, subito rupti funes equusque ad interiora lapsus est. Desperatio cunctos habuit,  diffidentes eum ulterius posse uiuum retrahi, maxime cum et descensus ad eum alligandum difficilis foret, nec funium illis tanta suppeteret copia, casusque de superioribus eius estimaretur contriuisse membra. Accedens autem unus fratrum ad memoratum Hugonem, hortatus est ut de uirtute confessoris Christi Benedicti sumpta fiducia, adhuc semel attentatum adorirentur opus. Annuentibus quoque eius persuasioni quibusdam iuuenum, quid sue possent uires experiri cupientium, precipue coniuge eiusdem nobilissimi uiri Hugonis, que fidei ac deuotionis in beatissimum Patrem nostrum Benedictum ardore flagrabat, iterato scale in puteum deponuntur. Porro apparatus funium nullus  alter reperiri potuit, nisi quo retibus ad usum capiendarum siluestrium preparatis caprearum sibi inuicem connexis atque contortis utebantur. His ergo alligatum, uti prius fecerant, retrahebant equum, magnis clamoribus sanctum inuocantes Benedictum. Et ecce, cum iam pene inter manus futurus esset, iterato deficientibus uinculis relabi ceperat in imis. Tunc unus e turba alligari se poscit cingulis ex coriis ceruorum desectis, quibus Aquitani utuntur latissimis atque fortissimis, sicque introrsus, dimitti, arreptisque tibiarum fasciolis, caballum aptissime capite alligans, monet socios se quidem primum, deinde quadrupedem extrahant. Qui monitis ocissime parentes, utrosque ad superos reduxerunt. Sonipes ac si mortuus humi  exponitur, ad quem honorabilis uir Hugo accedens, eumque uirga tangens, ad circumstantes ait: »Hic reuiuiscet nunquam.« Tunc equus quibusdam eum subleuantibus a terra, sese erigens concussit, aquamque quam inuitus hauserat, per meatum urine digessit. Alacris illico mulier his uerbis uirum arguebat: »En, ait, experimento hoc disce Benedictum Dei famulum fideliter se inuocantibus, precipue suis famulis, presto esse.« Plausus continuo ac uox letitie toto oriuntur castro, Benedictum laudantium, Benedicto gratias agentium quod iam uiueret, quod iam propriis pedibus equus uaderet. Sane religiosa femina, quia hiems erat, in aprica domo cornipedem deductum mollioribus stramentis usque ad diffusionem sudoris ipsa operuit;  qui inde post paululum retractus, terre se prouoluens ac omnibus membris concutiens, hinnitu sodalem querebat. Quem fratres qui aderant, receptum letantes, ad propria incolumem, nullo membro debilem reduxerunt. Horum uni nomen Anno , qui sacerdotii fungitur officio; alteri Remigius, in ordine manens diaconatus; quorum relatu ante transactos quindecim soles hec ita gesta fuisse comperi; a quibus et sella ostendebatur que dilapsa cum equo fuerat, cuius scandilia, quamuis noua, et antelam suis impatiens pedibus ipse disruperat.

21. uiderit nunc quisquis ille est, qui hec non sibi mira uideri iactitat, quid horum precellat, utrum ferrum e profundo laci reduxisse an quadrupedis  uitam in immani precipitio non solum seruauisse, uerum et incolumem superis reduxisse. Ego quia utrumque noster iste legislator patrauit, in ambobus eum non tantum potentem, sed etiam potentissimum fuisse fateor. In hoc uero illud admiratione dignum est quod equum, quem chordarum nequiuere retinaculis protrahere, fasciole fragilis retraxerunt habenis , ac si patenter pius Pater Benedictus eos non uerbis, sed factis moneret id non humane fortitudini, sed diuine potius operationi debere imputari sueque interuentioni. uerum si quispiam eius mira facta ob nostre uilitatis personam contemnenda iudicat, hunc nos rogamus, non ut nostra legat, sed ut mitissimos  eiusdem Patris uultus sua nequaquam exasperet ingratitudine. Qui si, quod absit! offensus fuerit, nulli dubium quod durum se prebeat et intractabilem, sicut econtra, humilitatis precibus mitigatus, fauorabilem se exhibebit ac lenem.



CAPUT uII. Milites pasti pane S. Benedicti in prelio illesi.

22. Opportunum uidetur et illud inserere lectioni quod in eadem prouincia sub antedicto preposito Otherio meritis sancti sui Benedicti Dominus operari dignatus est. Hildebertus supra nominati Bosonis filius, ex materni aui successione comitatum Petragorice urbis adeptus, aduersus Guillelmum comitem Pictauorum arma mouit; et commoto exercitu, ad secundum Pictaue ciuitatis milliarium castra posuit.  Inter reliquos uero eius auxiliares, quos ad id euocauerat bellum, erat Hugo, de quo premisimus, dominus castri, quod Gargilissa dicitur. Is cognitum habens beatissimum Patrem nostrum Benedictum his qui se plena inuocauerint fide ubique et maxime in bello solere auxiliari, memoratum rogauit prepositum Otherium, ut sibi saltem duos conferret panes ex iis quibus monachi uescebantur, quos ipse cum suis certamen intraturus in escam sumeret; fidei non modice exsistens, qui crederet illo se cibo ualidius omnibus posse armis contra uniuersa muniri pericula. Interim Hildebertum, tam ipsum Hugonem quamque cetera exspectantem auxilia, precipue Fulconem  Andegauensem comitem, congregati Pictauienses repentina irruptione opprimere conati sunt,  quatenus eo qui dux belli erat, antequam cuncte eius congregarentur copie, oppresso, residuos ab ipsius deterrerent adiutorio. Nec ille segnior in obuiando fuit, sed cum paucis, quos secum habebat, excipiens aduenientes, bis cum eis campali certamine conflixit. Cumque in eo esset ut ab hostium multitudine superaretur, ueteranis etiam suis fugere non erubescentibus, ex improuiso iam dictus superuenit Hugo, qui deiectos rebus aduersis sociorum intuens animos, fractis citatim, quos ex monasterio Sancti Benedicti acceperat panibus, et ipse sumpsit, et his quos secum adduxerat, distribuit, ac demum Pictauos iamiamque uictores, et sui nimium securos, cum Hildeberto aggressus, uicit fugauitque. Sane ex militibus, qui quidpiam panis Sancti Benedicti quamuis  modice sumpserant, nullus lethale suscepit uulnus, sed omnes incolumes euaserunt.



CAPUT uIII. Abbatisuille monasterium cum miles per uim ingressus fuisset et in contemptum S. Benedicti sese uino fratrum inebriasset, abbate orante Deum ut se ostenderet tutorem loci, igni consumptus est, nec non duo pueri ipsius complices, equi et quecunque sua.

23. Nunc iam ab Aquitania gressum uerbi promouentes, in Franciam redeamus, narratisque de statu regni seu regum que ad rem pertinere uidebuntur, miraculum per beatissimum Patrem nostrum Benecdictum ad omnipotente Deo in loco qui Abbatisuilla  dicitur gestum recitemus, sicque per monasterium ad Burgundie partes certis ex causis transitum faciamus.

24. Dux Francorum Hugo infulas regni adeptus, cum filio per decem continuos annos eis potitus est; moriens autem Rotberto filio monarchiam sui reliquit principatus. Hugonides Rotbertus uxoriam inire copulam iamdudum mente tractans, et ab Arelatensium partibus assumere sibi coniugem  uolens, exercitum congregat, sponse iamiamque aduentanti occursurus. Dum ergo iter agens exercitus, ulteriorem Ligeris ripam teneret, contigit Guillelmum Belesmensem,  castra metandi causa, curtim superius nominate uille Abbatis sibi diligere. Porro e satellitibus eius quidam peruerse mentis iuuenis preueniens dominum, monacho ei curti preposito, Theoderico nomine, furibunde imperat ut sibi portas aperiat, eo quod ipse inibi metatum abiturus foret. Ad quem monachus: »Patientiam, inquit, o optime militum, in me habe, aduentum tui senioris operientem, cui soli he patebunt porte.« Animaduertens miles copiam intreundi sibi denegari, conuersus in iram, sociis infit: »En, inquit, contemplamini hunc monachum, ueluti tumidum bufonem, equo itidem tumenti superbe residere, nec mihi aperire uelle.« His contumelie uerbis cenobita motus, conuersus ad orientalem, ad quam monasterium situm est, plagam:  »Ego, ait, te, o senior sanctissime Benedicte, aut perpetuo obdormisse suspicor somno, aut nastris offensum peccatis, ab his olim tibi dilectis abcessisse sedibus, qui ita inultas tuorum pateris manere iniurias.« Quid multis morer? non diu uindex dilata, est blasphemie ultio, diuina eam meritis beati confessoris idcirco, ut credimus, accelerante prouidentia, ne pusillanimitate uictus frater, maioris offense in uerbo incurreret lapsum. Namque, aduentante Guillelmo, infelix ille qui scandalizauerat fratrem, et insuper Benedictum despexerat Patrem, iactitans se uino seruorum eius ad ebrietatem usque sua suorumque uiscera absque eius oppleturum gratia, domum a curti longiuscule remotam ingreditur; in qua minarum suarum satisfacturus exsecutioni,  dum ultra modum uina haurit, calicem furoris Domini una cum mero usque ad feces potauit. A mensa quippe surgens secus ignem se collocauit, temporalem eterno socians somno. Namque ignis stramenta lectorum corripiens, flammarum globos in sublimi extulit, ac tectum domus facile accendit; nec euigilauit miser donec, comprehensis omnibus, obrueretur trabium molibus. Itaque cum duobus obsequii sequi sui pueris  ac quinque equis, seu cum omni itineraria supellectili, incendio consumptus est. Qui uero ambusta ueste uel capitis crinibus, discrimine mortis beneficio exemptus fuerat fuge, in presentiam Guillelmi deductus, rem, ut erat gesta, ordine retulit. Tum  ille: »Merito, ait, hec infelicibus pena prouenit, qui maliuolo uecordie sue spiritu uina monachorum cuncta se exhaurire posse estimantes, ita ebrietati operam dederunt ut imminens periculum uitare nequirent.« Hoc itaque facto suspicio fratris abolita est, qua falso calumniatus erat, beatissimum Patrem nostrum Benedictum obdormisse, qui cura peruigili assiduam sollicitudinem sibi subdito exhibet gregi. Porro a sibi placitorum istorum uisitatione locorum, nullius nostrum quolibet immani poterit deterreri facinore quem grata suorum inuitat presentia ossium. uerumtamen eo magis nobis cauendum, ne  tam pii aspectum uisitatoris fusca commissorum offendamus caligine peccaminum.



CAPUT IX. Ligeris exundatio, anno 1003. Armentarius ex aquis ereptus.

25. In ea inundatione Ligeris, quam plus solitam littoris accola, insolitam procul remotus sensit agricola, quid mirandi per meritum sepissime nominandi patroni nostri actum sit Benedicti, quia absentem me contigit fuisse, relatu seniorum cognitum memorie adoriar tradere posterorum. Igitur Liger, eorum maximus fluuiorum qui per Galliam aluei sui cursus in Oceanum propriis inuehunt nominibus, inaudito antea seculis modo antiquos excessit terminos, anno Incarnationis Domini millesimo tertio, regni autem  Rotberti regis quo cum patre regnare cepit, sexto decimo, monarchie uero septimo  . Tanta uero tamque repentina eius fuit profusio ut agrarios laborantes, seu equites iter agentes, subita inuoluerit ruina, ut non incongrue illi aptetur illud uirgilianum de Pado dictum:

Proluit insano contorquens uortice siluas
Fluuiorum rex Eridanus, camposque per omnes,
Cum stabulis armenta tulit. 
Sic et iste, non solum pecudes cum ouilibus, homines cum domibus, uerum etiam patrem matremue familias cum filiis ac filiabus, seu cum uniuersis improuiso impetu protraxit utensilibus. Hac aquarum illuuione inuolui metuens armentarius gregis,  usui monachorum Patris Benedicti in cenobio Floriacensi degentium delegati, ad tutiora montium pascua uaccarum abduxit armenta; unde regrediens, dum concitus sese proripit, ut intra septa castri receptus imminens euitaret periculum, obuium habuit hostilem quem fugere cupiebat amnem. Retrogrado itaque se proripiens pede, ad pontem riuuli, qui ob circumiacentis latitudinem paludis, Longumrete dicitur, quem iam forte preterierat, summa cum festinatione tendebat. Ibi quoque obuios habens inundantis fluctus gurgitis, in desperationem uite labitur; et incertus consilii, fasciolis a tibiis resolutis, ad binas pontis tabulas se alligauit. Inuocare tamen Christum et sanctum cepit orare Benedictum,  ut sui misereretur opem ferendo; sed, resoluto ui tumescentis fluminis ponte, ipse pariter ferebatur in preceps. Tum uero toto cordis affectu nomen beatissimi iterabat frequentius Benedicti; et quia iam morti traditum se credebat, ut animam tantum saluaret poscebat. Cumque undis se propellentibus ad cum delatus esset locum, ubi Bonodia fluuiolus Ligeri influit, per tria fere milliaria aquis uectus, et semper in ore, semper in corde sanctissimi uocabulum  replicaret Benedicti, exaudiri meruit. Nam mutatis flatibus uentorum, flans zephyrus ad littus eum leni impulsu deducere cepit. Quidam uero eius nati, prope lintribus obnauigantes, cognito quis esset, solutis quibus ipse se uinxerat ligaminibus, ad tutam portus stationem secum incolumem reduxerunt. uocitatur autem homo ipse Constantius; qui etiam refert se multitudine circumdatum serpentium seu diuersi generis reptilium, nec tamen per Dei prouidentiam et egregii Christi confessoris Benedicti interuentionem quidquam sibi fuisse nocitum. Quod eo magis mirandum censetur quia quosdam hominum summa arborum cacumina conscendentium, ubi undoso torrenti aspirare fas non fore arbitrabantur, reptando subsecuti angues, miserandis laniatos morsibus  decidere in profundum cogebant; hunc uero in imis constitutum, quamuis in modum cinguli circumambirent, nullatenus tamen ledebant, gratia eum diuina meritis sancti sui confessoris Benedicti custodiente, ad exhibendum famulis eius deuote seruitutis obsequium. Cui etiam aliud diuini muneris attributum constat fuisse beneficium. Ruerat radicitus aquarum alluuies maximas arborum moles, quarum impetu trunci quoque antiqua diuturnitate solidati euertebantur. Horum ille impulsu non solum mergi non poterat, uerum sola manu uel brachio, ac si leues stipulas ad se appropinquantes depellebat.



CAPUT X. S. Benedicti agrum minuens mala morte perit.


26. Ager quidam, ditioni subditus ecclesie Sancti Stephani Antissiodorensis urbis, confinis est terre Sancti Benedicti, que memorate superius adiacet paludi. Hunc quidam Walterius iure beneficii sortitus, eiusdem telluris partem ad suos usus preripere cupiebat; confictaque calumnia, quod ex suo beneficio existeret, atque a nostris ruricolis iniuste peruasa foret, querelam ante uenerabilem abbatem Abbonem exponit. Nam quodam tempore ab uno dominorum suorum missus est, ut sua uice iam dicto obsequeretur abbati ad regale palatium properanti. Inde cum redirent ambo simul, et ad eum peruentum esset locum, de quo lis uidebatur orta,  idem uir conuersus ad abbatem: »Nunc, inquit, domine abba, si placet, ostendam tibi terminum mee possessionis.« Monente autem illo, ne quid supra suum determinaret ius, ne forte id nequaquam ei impune cederet, ille impulso calcaribus equo, ad locum determinationis sibi placite properat, obtestantibus pene omnibus qui cum abbate aderant illum metam iuste diuisionis transgredi. Sed cum habenis equum refrenare conaretur dicens:  »Ab hoc ego loco uniuersum ius ad istam partem  mihi, etiamsi necessarium fuerit, singulari certamine uindicabo,« equus in cursum actus retineri ab eo non potuit, quin potius inuito sessore proruens semel ac secundo, offenso labitur pede. Tunc reuerentissimus Abbo abbas conuersus ad suos ita infit: »Iam nunc equissimi Iudicis iustum citissime conspicietis examen.« Post que uerba, equus tertio lapsus dominum a tergo suo abiicit. Qui cadens, discissis interioribus, fractaque scapula debilitatus ad uillam monasterii delatus, aduesperacente ipso die defunctus est, peregitque ipse solus singularem quam proposuerat pugnam, Deo manifestum exerente iudicium meritis dilecti sui confessoris Benedicti,  cuius res alienare cupiebat; cuius casum miseratus honorabilis Abbo abbas, eo quod sibi in itinere deuotissime obsecutus fuisset, cum fratribus in cemeterio ecclesie honorificentissime tradidit sepulture.



CAPUT XI. S. Pauli corporis translatio Floriacum.

27. Osa  Oceani maris quedam est insula, que a continenti Armoricane regionis terra, quam Cornugallie nominant, pelago sexdecim passuum in transuersum porrecto seiungitur. In ea beatum Paulum, cognomento Aurelianum, eremiticam duxisse uitam ex libro uite  eius didicimus. Hic denique S. Paulus, in loco Britannie qui oppidum Sancti Pauli  dicitur, Episcopus factus,  multis in uita sua clarus uirtutibus, ibidem per diuinam designationem tumulariam meruit sepulturam. Cuius corpus post longa obitus ipsius transacta tempora, a Mabbone  ipsius loci pontifice, ad hoc nostrum Floriacense translatum est cenobium. Huius translationis seriem, quia occasio se prebuit, licet multis antea temporibus gesta sit, sicut a prioribus nostris eam auditu comperimus, referre dignum duximus. Memoratus denique uenerabilis Mabbo pontifex, amore diuino contemplatiue succensus uite, hesitabat animo quonam potissimum in loco suum posset explere propositum; cui diuinitus inspiratum est nusquam aptius id posse eum perficere quam in presentia corporis sanctissimi Patris nostri Benedicti, qui dux et signifer  illius esset institutionis quam ipse sectari cupiebat. Sumptis igitur Euangeliis et sacrarum uestium non contemnendo ornatu, simul cum sacratissimo corpore egregii presulis Pauli ad sibi desideratam peruenit habitationem, quem abbas istius sacri cenobii, precedenti libro nominatus Wlfaldus  , cunctaque congregatio gratantissimo dilectionis suscipientes obsequio, quo aduixit tempore, honorifice secum tenuerunt. Qui peracto laudabilis uite cursu,  ante altare Sancti Ioannis euangeliste, in basilica Sancte Dei genitricis Marie, tumulariam adeptus est sepulturam. Corpus autem antedicti confessoris Pauli cum proprio loculo, post loculum sanctissimi Patris Benedicti posuerunt, uno tamen ampliori scrinio, quod etiam argento tectum erat, utrumque concludentes. Nunc iam ad id quod cepimus exsequendum regrediamur.



CAPUT XII. Felix anachoreta naufragio liberatus. Episcopus Leonensis id celitus discit. Felix ob id in S. Benedictum amplius animatus. Iterum liberatus.

28. In memorata igitur insula, ob amorem tanti presulis, quidam ciuis iam dicte regionis Cornugallie, Felix nomine, ad inhabitandum demigrans,  cum aliis sue prouincie uiris, per aliquantos annos, Deo placitam studuit ducere uitam. Sed cum ueraci referente fama didicisset corpus iam dicti sancti apud nos retineri, deliberauit animo ad eius sacratissima properare membra. Incitabat quoque bone uoluntatis eius conatum rumor sanctissimi Patris nostri Benedicti, qui totius etiam remotissimos Britannie repleuerat sinus. Ascensa ergo una, quam solum tunc reperit nauim, ad superius nominatum Sancti Pauli oppidum uenire disposuit, cum pontifice ipsius sedis tractaturus utrum sibi hec que cogitauerat agere expediret. uerum pelagus illud quod inter insulam ac continentem diximus esse terram, ob sui angustiam et rupium in eo prominentium exasperationem, difficilem multoties nauigantibus  officit transitum. Quod cum iam dictus uir transmeare uellet, inopinato impetu undarum nauis uersata eum cum uniuersis sociis inter se et mare conclusit. Erant inter eos natandi ignari; hos unda raptos, super unum e prominentibus saxis illesos deposuit. Ille uero cum uno tantum sodali, iam reducte in suum statum naui insiluit, et fluctus qui eam oppleuerant, panno sinuate uestis exhauriens, cum duobus qui soli remanserant remis ad recipiendos socios rupi appropinquauit. Quibus receptis prospicit eminus librum per quem laudes Deo persoluere consueuerat, undis iactari, nec mergi Post quem directo cursu nauis eum leuauit, ita omni humore introrsus carentem quasi non unde ipsum per maria, sed uentus per terras portauerit. Deinde aliquibus  remis cum aliquantula supellectili receptis, ad destinatum tandem delati sunt locum.

29. Cumque memoratus uir. cum episcopo loci colloquium familiare habens, ea que sibi obuenerant referre uellet, preuenit eum pontifex, ita inquiens: »Num, ait, ignoras, domine mi Felix, quid cuidam Monacho omnibus tibique bene noto de te per nocturnum soporem reuelatum sit?« Cui cum ille diceret se id funditus ignorare, episcopus ad eum:  »Retulit, inquit, mihi idem monachus coram multis testibus, dicens: uidebatur mihi quod Felix, qui in insula habitat, hic apud nos foret positus. Qui dum ad sua regredi uellet nauimque ascendisset, diabolus in specie uulturis adueniens, cuius corporis moles montis altitudini equari posse credebatur, cunctos qui rate uehebantur simul cum ipsa in profundum mergere mihi uidebatur. Illis itaque hoc modo submersis, apparuit repente uir quidam monachico adopertus indumento, more abbatum recuruum a capite de manu gerens baculum; quique super aquam deambulans, eodem ligno nauim cum hominibus nil mali passis, ac cunctis rebus, de profundo ad littus traxit. Liberatis uero imperans ut se ibidem operirentur, uulturem qui iam fugam parauerat, insecutus,  uirga percussum in profundum abyssi mersit. Reuersus ad Felicem et socios eius, alacri ut erat uultu, eos hortabatur ut ascensa lintre quo cupiebant secure enauigarent, dicens: En aduersarius uester, per Dei gratiam a me submersus, perdidit omnem uobis nocendi potestatem.«

30. Cumque ista referente antistite Dei seruus audisset, casus quoque suos et ipse omnes ei exposuit, asserens ipsam uisionem, etiam corporeo actu, in se completam. Intelligens uero ex memorata apparitione sanctissimum Patrem nostrum Benedictum sue saluti auxilium contulisse, magis amore eiusdem precellentissimi confessoris flagrare cepit, atque ut ad eius sacrosanctum tumulum perueniret instare.

 31. Igitur pauci temporis interposita mora, assumptis quibus se indigere rebus estimauit, ad continentem destinauit remeare terram. Sane omnipotens Deus, ut eius cor ad amorem sanctorum quorum expetebat presentiam amplius inflammaret, duplicauit miraculum. Nam dum anchora a littore sublata alta peteret maria, repente se fluctus attollunt, et in sublime elatus preruptus aque mons ita totam circumcinxit scapham ut nulla ex parte aditus reperiretur euadendi. Tunc iam dictus Christi famulus Felix, horrore imminentis periculi perculsus, intra ima pectoris huiusmodi fundebat preces humillime supplicationis: Inclyti, inquiens, confessores Christi, Benedicte atque Paule, quorum sacratissimos adire exopto cineres, ferte opem mihi misero  qui solius nunc mortis discrimen formido. Post has preces, dicto citius tumida considunt equora, uentisque placidum stans mare tutam nauigantibus prebuit uiam. Ita ab instanti naufragio sepe nominatus Felix  exemptus, ad hoc sibi diu desideratum uenit cenobium, nobisque hunc sue saluationis retulit fuisse modum.



CAPUT XIII. Aduocatus malus perit.

32. Breuitati quidem studendum erat ne prolixitas  uerborum audientibus fastidium materie gigneret. Sed quia decurrens sermo retineri non potuit quem uis dilectionis sanctissimi Patris Benedicti ad plenius exponendas res gestas impulit, ignoscendum est si, plusquam licuit, loquax pagina fuit. Procurabimus deinceps succincto narrandi genere miracula eiusdem dilecti domini comprehendere, ut et laudes eius promamus et lectori nequaquam oneri simus.

33. Burgundie in partibus, territorio Tricassino, uilla habetur Sancti Benedicti, Tauriacus nomine, quam aduocatus, uocabulo Gauzfredus, quamuis ab extraneis defenderet, uiolentius quam quilibet externus uastabat. Quem a monachis frequenter ut a malefactis quiesceret, admonitum, nec obtemperantem, pius Pater Benedictus a Deo obtinuit flagello  correptionis prius percuti quam eius malitia funditus deleretur. Quadam itaque die eo in domo propria intra memorate urbis Tricassine muros constituta residente, et iudiciariam inter rusticanos agente actionem, niger canis rabie plenus adfuit, et nullum ledens circumstantium, impetu in eum facto nares eius ac faciem morsibus dilanians abscessit. Unde ille in amentiam uersus, ab amicis ad basilicam Sancti Dionysii est deductus; ibique aliquantulum, sed non ad plenum sensu recuperato, regressus ad propria, dum malis que pauperibus Sancti Benedicti intulerat adiiceret peiora, a demonio arripitur, catenatusque et in quoddam retrusus cubiculum, ultimum exhalauit spiritum, profitentibus cunctis qui  eum nouerant, ob seuitiam eius in ruricolas pretiosi confessoris Benedicti talia ipsum pertulisse. Huic metuende ultioni, aliud amplectendum misericordie ac sanitatis adnectamus signum.



CAPUT XIu. Monachus in extremis ab omnibus derelictus, S. Benedictum habet propitium.

34. In inferioribus huius Neustrie  partibus, in Andegauensi scilicet urbe, Ainfredus quidam apud monasterium Sancti Albini ex clerico monachus sponte factus est. Is meliorande uite gratia ad hunc uenerabilem Floriacensem demigrans locum, aliquantisper nobiscum commoratus, ad memoratum regressus est cenobium. Ubi dum moratur, graui tumescentis coxe afflictus languore, gemino urgebatur angore. Nam abbas ipsius monasterii, quibusdam  simultatibus eum impetens, cunctis interdixerat fratribus ne quis eum saltem in exitu uisitaret anime. Cumque ille, morbo ingrauescente ac dolore ad uitalia serpente, fratres ad se inuisendum suumque exitum Domino commendandum uenire deposceret, ab uno, cui soli concessum erat eum inuisere, quid abbas de eo precepisset addidicit. Quod ipse audiens grauiter tulit, et per Andegaue ciuitatis nobiles qui ab eius uisitatione, quia eum diligebant, inhiberi non poterant, abbati mandauit  ut sibi misereretur, ad satisfactionem, si quid in eum non recte commisisset, parato. Sed eo differente coactus est eger aliunde consolationem querere, et, quia se a temporali abbate uidebat despici, ad illum qui legionibus monachorum per longa iam pridem secula sollicitudinis sue curam impendit tota se contulit mente, recordansque quantam in Patribus huius Floriacensis cenobii tempore sue peregrinationis reperit dilectionem, conuerso ad parietem capite ac lacrymis suffusus ora, in hec prorupit uerba: O sancte, inquiens, Benedicte, miserere mei tuum auxilium anxie implorantis, tibique spondentis quod, si mihi corporis sanitatem uiteque a Deo obtinueris prosperitatem, tua supplex sacratissima expetam ossa, gratiarum pro posse  redditurus uota. His peroratis, aspexit, ut post ipse retulit, subito quemdam incogniti uultus uirum, monachalis habitus tegmine adopertum, qui e regione ulceris manu protenta, silenter abire uisus est. Mox egrotus in somnum resolutus, qui tres et eo amplius noctes peruigiles duxerat, unius hore spatio placidissima quiete potitus est. Euigilans uero, dum summis digitis uulnus quod uis morbi patefecerat, incautius premeret, particula quedam putrefacte carnis, instar boleti, inde cum maxima doloris parte prosiluit, ac demum infra breue tempus, resumptis uiribus, quod uouerat, deuote, nec absque munere compleuit.



CAPUT Xu. Patriciacus  in Burgundia. Ibi reliquie S. Benedicti cum aliis contra predatores delate. Cerei celitus bis reaccensi; reliquie date in premium doctrine.


35. Patriciacus dicitur uilla in Augustudonensi territorio regionis Burgundie sita. Hanc Echardus, comes Burgundionum ditissimus, Sancto Benedicto et fratribus Floriacensis cenobii ad stipendiarios quondam sumptus benigna largitate contulit. Quo defuncto ac in Floriacensi monasterio iuxta ecclesiam Sancte Marie sepulto, in memorata possessione fratres habitationem sibi statuerunt; in qua etiam delatis a Floriaco sancti Patris Benedicti reliquiis, ecclesia in honore Dei ac gloriose uirginis Marie, simulque egregii ipsius confessoris constructa est, quam Christus Dominus meritis sancte sue  Genitricis, necnon dilecti famuli sui Benedicti sepissime miraculis illustrem reddidit. De quibus quia multa per inertiam obliuioni tradita sunt, pauca que uilitatis nostre attigere notitiam, memorie posterorum, ad omnipotentis Dei ac sanctorum eius laudem, tradere curabimus.

36. Solinaricense predium, iam dicto Patriciacensi cenobio subditum, quidam peruerse mentis homines inuadere moliebantur. Quorum malitie Rotbertus monachus illi loco tunc prepositus obsistere cupiens, instante uindemie tempore cum  sanctorum pignoribus ad locum properat. Cumque iter agendo, sanctarum uectores reliquiarum Cluniacum cenobium deuenissent, inibi nocte quieuerunt. In crastinum uero cepit itineris callem capturi, a fratribus eiusdem cenobii cum magno processionis apparatu ducebantur, et ecce in ipso basilice Sancti Benedicti egressu, orta cum uento pluuia, cereos ob honorem Dei ac sanctorum eius accensos funditus exstinxit. Sed antequam portam castri ipsius monasterii egrederentur, et serenitas rediit, et cerei diuinitus reaccensi, inspicientibus cunctis, per aliquod uie spatium nullis uentorum flatibus exstingui potuerunt. Simili modo dum, peractis pro quibus ierant, sanctas reliquias a tabernaculo sub quo manserant extulissent, lucerne exstincte,  diuinaque uirtute illuminate, nullo aurarum spiramine lumen amiserunt, donec a terra Sancti Benedicti sanctorum progrederentur pignora. Erant autem, que ferebantur cum patrocinio sancti Patris nostri Benedicti, pretiose reliquie beatissimorum confessorum Eucherii et uerani, necnon Cypriani, Sperati, ac Pantaleonis martyrum. Has, sicuti relatu seniorum nostrorum comperimus, quidam aliquando Lugdunensis antistes  cuidam monacho huius sancte congregationis contulerat remunerande sedulitatis gratia, quia liberalibus eum instruxisset litterarum studiis. Quas ille, ut celebrior inde esset locus, in eiusdem Patriciace uille oratorio condidit.



CAPUT XuI. Minax et blasphemus in S. Benedictum interit. Due femine sanantur a quatuor morbis.


37. Bernardus quidam, eiusdem Burgundie uir illustris, dominusque castri quod Uzon [al., uizon] uocatur, discordiam habebat cum quodam sibi affinitate propinquo, non minoris potentie, nomine Lotboldo. Cuius possessiones dum direptionibus uastaret, etiam ex uillis ad iam dictum Patriciacum monasterium pertinentibus armenta abducere cupiens, quosdam seruorum Sancti Benedicti resistentes sibi interemit. Propter quam causam supra nominatus Rotbertus prepositus eum adiens, humiliter poscebat ut legaliter sancto Benedicto ac eius monachis emendaret malum quod contra leges seruis eorum irrogauerat. Ille contumacie plenus spiritu,  in hec uerba respondit: Miror, domine Rotberte, tam sapientem uirum ad tantam stultitiam deuolutum ut a me emendationem rei exigas, cum me magis rogare oportuerit ne peiora adiicerem; et adiecit, Dominum, inquiens, qui me nasci fecit, testor me, antequam quindecim ab hoc die euoluantur soles, experimento probaturum utrum sanctus Benedictus igni, an ignis a me eius iniectus domibus sancto preualeat Benedicto, qui meum intra suum castrum defensare nititur inimicum. Ad que uerba commotus monachus: Confido, ait, in Domino,  ac in sanctorum eius meritis, te nec ista impleturum, nec constitutum a te terminum temet uiuendo excessurum. Hoc dictum rei ueritas subsecuta est. Denique predicto uiro uenerabili Rotberto ad monasterium regresso, antequam prefinita preteriisset dies, prefatus Bernardus ab obuio sibi hoste prescripto Letboldo lancea confixus interiit, subiturus pro certo illud diutinum cum igne certamen, quod falso iurauerat se sancto Benedicto breui tempore illaturum.

38. Adiiciantur huic uindicte prodigio quatuor sanitatum insignia duabus tantum feminei sexus personis, a Christo collata in eodem monasterio Patriciaco per merita sancte sue Genitricis ac inclyti confessoris Benedicti, aliorumque, quorum ibi habentur  patrocinia, sanctorum.



CAPUT XuII. Muta et clauda sanatur.

39. Mulier quedam, Adelais uocabulo, lingue ac pedum priuata officio, ad memoratum uenit cenobium manibus reptando. Hec pre foribus monasterii per aliquantulum decubans temporis spatium, a fratribus quidem nutu manuum petebat uite subsidium, a sanctis autem uoce cordis sanitatis auxilium. Quadam itaque die, tertia uidelicet feria ante sanctam Pentecosten, cuius ipso anno  festiuitas XIII Kalendas Iunii euenit, medele sue horam adesse persensit; ueniensque ante ecclesiam, indiciis quibus poterat, aperiri sibi introitum exposcebat. Quo  impetrato per terram se trahens oratorium intrauit, et coram altare sancte ac indiuidue Trinitatis in ipso ingressu posito subito substitit, ac se paulatim ab humo sustollere cepit. Quid pluribus morer? intra breue momentum pleniter erecta, rectis gressibus ad altare Sancte Dei genitricis Marie atque confessoris Christi Benedicti progressa, acsi in oratione prosternitur; indeque post paululum se erigens, elatis in altum manibus in hanc uocem prorupit: Gratias, inquit, ago tibi, Domina mea, uirginum Regina sancta Maria, tibique, sancte Benedicte, quorum interuentu omnipotens Deus mihi curue ac mute rectitudinem membrorum contulit et loquelam. Nec uobis, sancti Dei Eucheri et ueranne, minores persoluo gratiarum actiones, quos sepe  exoratos mee non diffido adiutores fuisse salutis. In his uocibus totam pene exegit noctem. Agebatur eo die festiuitas beati Romani  alumni sanctissimi Patris nostri Benedicti, et fratres completorios Deo soluebant hymnos; qui continuo sonantibus signis laudes Deo alacres pro ostenso reddiderunt miraculo.



CAPUT XuIII. Item alia ambulare non ualens. Iterum impotens, iterum sanata.

40. Christo disponente adhuc sanctos suos mirabilibus insignes reddere, nono post patratum istud  signum die, tertio uidelicet Kalendas Iunii, alia inibi deducta est mulier. Huic Alexandra nomen erat, que gestatorio, quo lapides ferri mos est, a duobus uiris aduecta, in basilicam se introduci rogauit. Que in eodem quo et prior erecta fuerat loco, ad orationem se inclinans, post modicum pedetentim erigere sese cepit. Cuius conatum fratres, qui ad tam mirandum conuenerant spectaculum, iuuare cupientes, inter manus eam eleuando sustentabant. Ipsa quoque circa horam diei tertiam, in qua delata fuerat, plene donata sanitati, per aliquot menses in seruitio ecclesie permansit.

41. Postulata autem atque impetrata a iam dicto eius loci preposito Rotberto licentia redeundi ad sua, pollicita est se ad inchoatum reuersuram sanctuarii  obsequium; sed dum moras ad regrediendum innecteret, pristinum languorem incurrit. uerumtamen dum quereret qui se ad sue salutis locum reueherent, nec inueniret, cepit anxiari et mesta esse. Tandem necessitas consilium reperit, ut Deo ac sancto Benedicto uoueret, si salus collata sibi restitueretur, ut ad iam nominatum ualeret regredi monasterium, se deinceps inde nequaquam recessuram. Statim igitur ut hoc uouit, firmissimas in eo quo residebat loco ambulandi uires resumens, postposita omni morarum occasione, ad Patriciacum sancti Benedicti cenobium, ubi sanata prius fuerat, reuersa est. Cumque cuncta que circa ipsam acta fuerant fratribus referret, sponderetque se inde amplius non discessuram, in commune benedixerunt  Dominum, famulumque eius sanctissimum Patrem nostrum Benedictum, gratias agentes illi, qui seruulos suos, quos forté absentia sacri corporis eius mestificare poterat, spiritali uisitatione dignos ducendo miraculis letificaret. Et ne qua dubitatio de prestitis mirabilium beneficiis remaneret, uicinos ambarum mulierum sollicite perscrutari curauerunt; hospitem etiam eius que prius sanata fuerat, interrogantes utrum eam aliquando loquentem aut ambulantem recte uidisset, tam ab ipso quam a reliquis qui utrasque nouerant, uere eas debiles, uere a Christo meritis sancte sue Genitricis ac dilecti sui Benedicti fuisse sanatas didicerunt.



CAPUT XIX. In festo translationis incendium restinctum.


42. Migrante ad superos eo quo superius relatum est ordine uenerabili Patre nostro Abbone, e uestigio quedam aduerse res, maxime nobis qui eius obsequio adheseramus, euenere. At reliquis neglectis erumnis, unam memorie mandare non graue uideatur audientibus; que pene intolerabili hoc sacrum cenobium profligasset damno, ni superni Regis Christi pia clementia, interuentu sancte sue Genitricis Patrisque nostri Benedicti mitigata, uindicem nostrorum scelerum retraxisset dexteram. Enimuero quia in signis superioribus demonstratum  est quam potens hic egregius dux noster ac semper nominandus Benedictus in duobus singulatim exstiterit elementis, aqua uidelicet et igne, in hoc manifeste apparebit quantum in utrisque ualuerit uno eodemque tempore, et, ut uerius fatear, temporis momento.

43. Celebris nostro orbi illuxerat dies translationis ipsius summi confessoris, que quinto Iduum Iuliarum annuum nobis representare consueuit delectabileque festum. Cumque tota uigiliarum nox cum subsequente die in laudibus Deo debitis congrue fuisset expensa ob tanti deuotionem Patris, post debitam refectionem uespertinaleque officium, hora quietis aduenit, et cupientibus nobis oculos diurno furari labori, erronee antiqui hostis adfuere insidie.  Namque eius instinctu quidam peruerse mentis homines, latrocinandi, ut quidam referunt, cupiditate, ignem forensibus imposuere domibus; ut uero alii fatentur, casualis eisdem edibus irrepsit ignis. Qua de causa, excitato tumultu fratres expergefacti, ad exstinguendas uoraces incendii flammas properarunt, subductoque primum, quaqua opportunitas sese obtulit, omni ornatu basilice, qui non minor, imo per omnia maior quam in priori incendio, interiora templi uenustabat; ad iam dictum opus unanimes uertuntur; sed illorum labor incassum cedebat. In superiora namque se aurarum spiramine ignis attollens, coquinam xenodochii repente corripuit, que aule sancte Dei genitricis Marie uicina erat, in qua pretiosus confessor Domini  Benedictus quiescit. Tum metus ingens cunctos habuit, uerentes eius edis occasione uenerabile cunctis Dominum timentibus exustum iri templum. Unde quidam nostrorum, interioris hominis uoce, auxiliari sibi piis precibus sanctam Dei genitricem Mariam famulumque eius inclytum poscebant Benedictum, repetito sepius nomine sororis eius Scholastice. Alii uero id ipsum clara quidem uoce, sed querulosis iterabant uerbis. Tandem memoratorum preces sanctorum audiit Omnipotens, celique a parte serena intonuit. Denique cum summa celi esset serenitas, profusus subito e nubibus imber, flammas que interiora castri edificia depascebantur, funditus exstinxit. Mutati autem uentorum  flatus cadentes fauillas, quarum copia instar decidentis niuis introrsus ferebatur, retroactas in semet redire cogebant. Ita meritis egregii protectoris nostri Benedicti non solum monasterium incolume resedit, uerum nec tantum uici exustum est, quantum priori incendio perierat, quod in eadem festiuitate, temporibusque memorati contigit uenerandi abbatis Abbonis. Unde nimirum legiones monachorum domino suo Benedicto illud cuiusdam sapientis non incongrue et absque fuco ualent aptare elogium,  Quod ille fucata usus laude, de quodam terrenarum protulit principe rerum ita inquiens:

O nimium dilecte Deo, tibi militat ether,
Et coniurati ueniunt ad classica uenti. 
Liceat nobis hac de re quedam proludendo paululum eloqui. Congruum, ut reor, huic nostro uidebatur legifero, in commotione elementorum uenerabilis sororis sue adhibere solatium, quam meminerat ad se retinendum tempestatum opposuisse obstaculum. Unde non incongrue, ereis potestatibus complacita sibi loca euertere molientibus strenue repugnaturus, a suis famulis eamdem sororem suam secum inuocari uoluit, cuius preces ad obtinendas a Domino imbrium profusiones agnoscebat fore idoneas.



CAPUT XX. Contracta erigitur.


44. Puellam quamdam nobilibus ortam antiquitus fuisse natalibus, nomine Adelaidem, nuper didicimus cruribus contractam. Quam dum pater eius ac mater per multa sanctorum loca duxissent nil remedii ei a sanctis impetrare potuerunt. Ii, desperata salute, ad domum eam reducentes, manebant tristes, quid de ea agerent ignorantes. Nam Parisius  eam ad S. Dionysii sepulcrum, atque Lemouicas ad domini Martialis tumbam, qui ambo tunc miraculis coruscabant, perducentes, nichil omnino profecerant. Quiescenti autem matri eius uox celitus aduenit que diceret: Quenam, ait, dementia uos tantas in uanum compulit perdere expensas, ut longe posita  sanctorum adiretis patrocinia, uestro hic relicto uicino, sanctissimo uidelicet Dominique dilecto Benedicto, cuius sacratissima ossa, pro uestra  multorumque salute, ex Italia prouincia in hanc diuinitus translata sunt regionem? Unde pro certo scias nullatenus tuam sanandam esse filiam, nisi eo delata fuerit. Euigilans itaque mulier uiro sibi coniacenti somnium refert. Cui ille: Ego, inquiens, iam id ipsum mente conceperam; sed uereor ut sanctus ille nostro irritatus contemptu Dominum pro ea exorare uelit. Ad hec illa respondens: Ducatur, inquit, ad sancti sepulcrum; et siquidem eam sanauerit, habeat ipsam ancillam in sempiternum; sin uero noluerit, reducatur; cum debilitate etiam libertatem  retinens. Erant enim ipsi non solum liberi, uerum etiam genere clarissimi, ac facultatibus ditati. Orto igitur sole iter ad monasterium arripiunt, quod non nisi XuIII millibus ab eorum distabat domo, una secum filiam deducentes debilem. Instabat autem celebre festum eiusdem sanctissimi Benedicti, et in ipsa quidem die festiuitatis eam sanandam sancto Patri Benedicto obtulerunt. In crastino uero mane surgentes, dum regredi cuperent, filiam sanam omnibusque membris beneualentem repererunt. Pro qua  re immensas gratiarum actiones Deo ac eius amico beatissimo referentes Benedicto, eamdem natam suam ei perpetuo seruituram tradiderunt, que postmodum ducens uirum, filios procreauit; ex quorum progenie quidam adhuc non inutiles  in seruitio perdurant fratrum.



CAPUT XXI. Ceci duo lumen receperunt.

45. Nuper quoque res est gesta quam narro. Quidam cecus Argentomagensis castri incola, dum reliquie ipsius precellentissimi confessoris Christi Benedicti a Salensi cella ad Sanctum Marcellum martyrem  a fratribus deferrentur, tacto loculo confestim uisum recepit. Requiescit sane corpus ipsius sancti martyris in ecclesia non longe ab ipso  castro constructa. Quod cum identidem a suis ad Salense monasterium delatum fuisset, alter cecus de uilla ipsius monasterii, Modicia nomine, ibi aduenit magnis uocibus sanctum inuocans Benedictum; fama namque suprafati miraculi iam eius attigerat aures. Qui et ipse non multo postquam ibidem aduenerat tempore, miserante Deo et meritis sanctorum obtinentibus, lumen quod petebat, recipere meruit. In quo uidelicet Salensi cenobio tantis tamque assiduis idem toto orbe uenerabilis Pater monachorum renitet miraculis Benedictus, et maxime in ulciscendis inimicis, ut si cuncta quis uelit mandare memorie, proprio indigeant uolumine.



CAPUT XXII. Auctor multa omisit.


46. Hec de miraculis que Deus per merita sancti sui Benedicti diuersis in locis operari dignatus est, inerti stylo ac sermone rusticano edidimus. uerumtamen hanc sententiam claudendo operi adnectentes, monemus lectorem multa nos scienter preteriisse. Cauendum est enim in uniuersis rebus omne nimium, et auditorum intentio grata breuitate inuitanda, non fastidiosa est loquacitate deterrenda. Hic ergo finis erit libri, quamuis, si Dominus uoluerit uitaque comes fuerit, ea que fidelis fama in tota pene diuulgauit Neustria, nostra nequaquam sint silenda desidia. Compellunt etiam nos ad tacendum amici [f., inimici] nostri, qui maximum deputant  sibi affluere epulum, si aliorum studiis lacerum infigant dentem. Attamen nulla eorum detractione deterrebimur quominus laudes Dei ac eius dilecti, Patris uidelicet nostri beatissimi Benedicti, referamus. Ista igitur omnia, et que in priori opusculo ab aliis auctoribus descripta sunt miracula, sub triginta  abbatibus, qui huic Floriacensi cenobio ab initio sue fundationis, per trecentos octoginta quinque  et eo amplius prefuerunt annos, diuersis in locis per merita sancti confessoris sui Benedicti operari dignatus est iehsu Christus Dominus noster, qui cum Deo Patre et Spiritu sancto in Trinitate perfecta uiuit et regnat Deus, per omnia secula seculorum. Amen.





AIMOINI FLORIACENSIS SERMO IN FESTIuITATIBUS SANCTI PATRIS BENEDICTI.


 In annuis terrenorum imperatorum natalitiis, moris quondam fuit a subiectis regibus maxima eis exhiberi donaria. Studebat igitur unusquisque pro se; et ne alter in offerendis muneribus potior eo uideretur elaborabat. Quo exemplo, condecet unicuique nostrum in solemnitatibus sanctorum placabilia Deo offerre munera, et cui deest auri uel argenti copia saltem deuotionis pretendat obsequia, fundat preces ad Dominum, ut suum rite dignetur acceptare uotum. Et quamuis non sit speciosa laus in  ore peccatoris , tamen unusquisque nostrum studere debet ut, iuxta Psalmographi monitum, in sanctis eius laudet Dominum . Quapropter amantissimi patroni nostri Benedicti mansueta benignitate inducti, qua nos suis sanctis interuentionibus adiuuare non desistit, dignum duximus uniuersa que de ipsius laude a diuersis auctoribus sparsim descripta sunt summatim in unum colligere, et quasi quoddam munus nostre seruitutis, in eius sacris solemniis, licet exiguum, tamen fidele  persoluere, ut et apud quamplures laus eius dilatata patefiat, et qui omnia uolumina auctorum habere nequiuerit, preconia alumni sui in unum collecta se inuenisse gratuletur. Hoc ergo promisse rei erit exordium.

Superne dignatio maiestatis, electos suos celestibus munerans donis, in terris quoque eximiis laudum ditat preconiis. Que per seruos suos, summe scilicet eloquentie uiros, dilatans in populis, quam magni apud se sint meriti facundis elucidari prestat scriptis. Unde egregii meriti famulum Benedictum tanto pre ceteris sancte Ecclesie Patribus donauit priuilegio, ut eius uite laudes non quilibet scholasticorum, uerum precipuus doctorum, Gregorius, sancte sedis apostolicus, mellitis  dilatarit eloquiis, et multorum quidem sanctorum duo aut tria deflorauit miracula. Huius autem qualis ab ineunte etate fuerit uita, quamque mirandum habuerit transitum dulcissima promulgauit facundia. In cuius uite libro, inter alia huius sancti preconia, cum aliquibus antiquis Patribus equiparat in quibusdam miraculorum gestis: inter ceteros uero, sancto prophete Eliseo illum comparat in ferro quod ex profundo aque ab utrisque retractum memorat. uerum nos, salua ipsi sancto pape Gregorio sua auctoritate, liceat dicere ipsius sancti prophete Elisei gesta sancti Patris nostri Benedicti gestis pene per omnia fore similia. Liceat igitur nobis aliquid de ambobus, quasi concionando, sermocinari. Interrogatus in Euangelio a discipulis Dominus de  aduentu Elie, respondit: Elias iam uenit ; et paulo post: Si uultis scire, Ioannes ipse est Elias . Apparet itaque cuius meriti Elias fuerit, cum Ioanni equatur, de quo ipsa ueritas testatur quod inter natos mulierum nemo maior eo surrexit . Is ergo cum rapiendus esset a Domino in celum, habens Eliseum discipulum, monuit eum ut peteret quod uellet, priusquam ipse transferretur. Ad hec ille: Pete, ait, ut fiat spiritus tuus duplex in me . Annuit ille, si tamen me uideris, inquit, quando tollar a te . uidit igitur, et que petiit impetrauit. Hec idcirco retulimus, ostendere uolentes quam magni meriti sanctus iste Pater noster  beatus existat Benedictus, cuius opera illi sunt per omnia similia, qui spiritum Elie, ac per Elisei uidelicet, cum actibus uenerabilis Benedicti comparata, in hunc modum uisuntur se habentia. Eliseus, post translationem magistri, pallio quod illi ceciderat Iordanem diuisit, et transiit . Beatus Pater Benedictus, dilectum discipulum suum Maurum super aquas sui meriti uirtute ambulare faciens, Placidum puerum iam demersum ad uitam reduxit. Quid horum precellat non est huius operis disserere, maxime cum a uenerabili Odone hoc miraculum, Moysis operi in diuisione maris Rubri comparatum, propriam habeat expositionem. Hoc breuiter intimasse sufficiat per Eliseum unum in diuisione aque patratum signum, per beatum Benedictum in collatione  equoris ac saluatione fratris duplex apparuisse beneficium. Ibi uestis cooperata est magistri, hic ereptus puer melotam abbatis super se ferri, seque ab ea aquis eripi conspexit. Reuertenti Elyseo a translatione Elie, filii prophetarum etiam ab inuito exigunt ut dominum eius querere eis liceat, ne forte in unam uallium, aut in quemlibet montium translatus lateat. Quesierunt ergo, sed minime repererunt . Econtra beatus Pater Benedictus, pro Dei amore consortia linquens hominum et concaua petens rupium, a presbytero diuinitus monito, per defossa terrarum, per prerupta quesitus montium, et repertus; quod Pascha esset est edoctus, et alimentis refectus. Ascendentem ad  montana Eliseum pueri cauillantes deridebant, dicentes: Ascende, calue, ascende, calue . Benedictum Patrem ad superna magis ac magis animo suspirantem, demones, qui utique in bonitate infantes sunt, maledictis lacessebant, dicentes: Maledicte, et non Benedicte, quid nobiscum habes? quid nos persequeris? uerum derisores pueros egressi de silua ursi deuorauerunt. Maledicos demones eterni gehenne ignes perpetuo adurunt. Tribus regibus, rege scilicet Isrel et rege Iuda cum rege Edom, aduersus regem Moabitarum expeditionem agentibus, et siti laborantibus, iussit Eliseus in siccato torrentis alueo facere fossas, e quibus aqua progrediens, fatigatum satiauit exercitum . uenerabilis Benedictus monachis ex tribus  monasteriis a se constitutis, atque pro penuria aque ad se uenientibus precepit cauare rupem super quam tres a se impositos inuenissent lapides. Quo facto fons continuo prodiit, qui hodieque in riuum fluit . Mulier quedam, a creditore uiri sui iam defuncti calumniam patiens, uirum Dei adiit Eliseum, consilium ab eo simulque auxilium expetens. Cuius meritis oleum quod mulier se professa fuerat habere in tantum excreuit ut et debitum creditori redderet, et ipsi, unde cum filiis uiueret, abundanter remaneret . Eodem modo dilectum Domino Benedictum quidam adiit, ere pressus alieno, duodeno scilicet solidorum numero. Cui pius Pater subuenit, tredecim  solidos ei conferendo, quos diuinitus susceperat; dans in mandatis ut duodecim feneratori redderet, tertium decimum ad usus proprios retineret . Itemque, uase uitreo petenti clerico, cum oleo dato, ad eius orationem, dolium uacuum ita repleuit, ut superexundans pauimentum madefaceret. Elisei uirtus Sunamitis filium ab inferis orando, reuocauit ad uitam. uenerabilis Benedicti meritum rustici puerum sanctis precibus patri reddidit uiuum. Commorante Eliseo in Galgala, cum filii prophetarum cum eo degentes mortiferum quid degustassent coctum in olla, ipsius medicante manu euaserunt mortis discrimina . Nihilominus Pater Benedictus oblatum sibi a falsis fratribus ueneni poculum, per crucis signaculum,  redegit in nichilum. Puerum quoque qui flasconem a fideli uiro submissum furtim absconderat, prophetico spiritu, pestem serpentis qui iam illud uas intrauerat, uitaret edocuit . Tertia, in hoc uno Elisei facto, sancti Patris nostri Benedicti uirtus enituit, quando infectum ueneno panem, ne pestis ad plures serperet, per coruum longe proiecit.

Ecce quanti apud Dominum meriti rutilans monachorum gemma existat Benedictus, luce clarius patet, qui in uno illius actu, quem sanctus Spiritus duplici uestierat dono, quadruplici effulsit miraculo: in effuso scilicet ueneno, in flascone cum serpente detecto, in obediente coruo, in pane mortifero longius proiecto. In quibus mirabilibus quamuis et  aliis possit equari Patribus, precipue sancto Eliseo, nostri tamen hoc solum exstitit propositio uitam huius sancti actibus conferre iusti Elisei. Nempe Eliseus de uiginti panibus esum centum uiris prebuit, panisque superfuit . Benedictus Dei famulus, fratribus inopia laborantibus, collatione ducentorum modiorum farine, incertum unde aduecte, diuinitus subueniri obtinuit. Laboranti Naaman Syro pestifera lepre contagione, ab Eliseo preceptum est ut lauaretur septies in Iordane. Iuit igitur, lauit, et mundatus ad Syrie regna regressus est . Puer autem quidam paruulus, elephantino morbo percussus, ad Dei hominem Benedictum est adductus; qui, pristina sanitate recepta, incolumis  remeauit ad propria. Alter quoque, qui haustu ueneni uarietatem incurrerat cutis, per eumdem uirum Dei Benedictum antique redditus est forme. Giezi puer uiri Dei Elisei, per spiritum prophetie deprehensus suscepisse a Naaman uestes et munera, ipsius etiam donatus est lepra . Monachus quoque, hominis Dei Benedicti itidem spiritu prophetico agnitus sanctimonialibus mappulas accepisse , sibique eas in sinum misisse; mox, confessa culpa, non pena, sed indulgentissima donatus est uenia. De ferro, quod ex profundo aque rediit, nobis tacendum, ut summo presuli Gregorio congruus honor exhibeatur, qui hunc beatissimum Patrem nostrum  Benedictum, in hoc signo, huic sancto exequauit Eliseo. Porro, quod Eliseus consilia regis Syrie prophetico spiritu regi Isrel per internuntios denuntiauit, assimilatur ei rei, cum uenerabilis Benedictus, ad fratres qui parietem construebant mittens, monuit ut sibi cauerent, quia malignus spiritus insidians ad eos ueniret.

Sane Eliseus a Syris obsessus angelorum exercitum, sibi celitus in auxilium missum, non uidenti ministro ostendit. Noster Benedictus, licet et in dissimili re, simile quid egit, dum dilecto discipulo suo Mauro immundum monstrauit demonem, ab oratorio monachum educentem. Eliseus Syros se obsidentes, excecatos in Samariam ad regem Isrel deductos, non solum occidi non passus est,  uerum pristino uisui restituit, pane et aqua pauit, atque ad sua redire permisit. uenerabilis Benedictus seuientem Zallam, sibique pertinaciter minitantem, solo uisu terruit, cibo refecit; et ut deinceps minus crudelis esset solo uerbi precepto effecit. Eliseo predicente regi Isrel famem, que, Syris obsidentibus Samariam, populum presserat, abundantiam frumenti secuturam, cum unus ducum, super cuius manum rex incumbebat, incredulus ac rebellis prophete existeret, hec ab eodem uiro Dei audiuit: uidebis, inquit, et exinde non comedes . Qui in incredulitate permanens, iuxta uerbum hominis Dei, sufficientiam alimentorum uidit, et in introitu portarum oppressus a populo interiit . Haud multum  dispar huic causa exstitit, cum quidam clericus, a demonio per Benedictum Iesu Christi Domini famulum liberatus, mandatum ab eo accepit ne carnem comederet, neue ad sacros ordines accedere auderet; quod si presumeret, statim iuri diaboli manciparetur. Qui in quantum eius iussa custodiuit, incolumis mansit. At ubi inobediens et quasi ori Dei incredulus, sacris se ingessit ordinibus; mox persuasus a demone in eadem pena permansit usque ad exitum uite. Azele, qui post regnauit in Syria, consulente Eliseum pro salute Benadad domini sui, inter alia dixit uir Dei ad eum: Scio, inquiens, que mala facturus sis filiis Isrel: ciuitates eorum munitas capies, pregnantes diuides, infantes gladio interficies . Pari modo rex  Gothorum, Totila, ad Dei hominem Benedictum ueniens, atque coram eo prostratus et ab ipso de terra eleuatus, hec sibi dicentem audiuit: »Multa mala facis, multa mala fecisti, iam tandem ab iniquitate compescere. Et quidem Romam ingressurus es, mare transiturus, nouem annis regnabis, decimo morieris.«

Et licet, ut iam predictum est, nostre non fuerit intentionis nisi ut actus sancti Patris nostri Benedicti cum actibus solummodo beati conferremus Elisei, tamen, quia mentio regis Totile opportunam prebuit occasionem, congruum uisum est de quodam alio sancto propheta dignum memoria retexere uerbum, quod collatum assimilari possit  uni operum huius inclyti confessoris. Denique uxor Ieroboam, qui peccare fecit Isrel, consultura pro filio suo egrotante Achiam prophetam, qui caligantibus pre senectute oculis uidere non poterat, adiit, mutato habitu, ne agnosceretur que esset. Quam uenientem uenerabilis propheta non carnalibus, sed spiritualibus intuens oculis, ait ad eam: Ingredere, uxor Ieroboam; quare te esse aliam simulas?  Huic rei illud est simillimum quod cum regi Totile nuntiatum foret uirum Domini Benedictum prophetie habere spiritum, hoc ipsum experiri uolens, se quidem ad eum uenturum esse mandauit. Misit autem spatharium suum, cui Rigo nomen erat, regiis indutum indumentis, cum magna obsequentum caterua, ut tam ex uestimentis quam  ex ducum obsequiis rex putaretur. Cui aduenienti occurrens Dei famulus, adhuc longius constituto, clamans imperauit: »Pone, fili, pone hoc quod portas; non est tuum.« Quo cum rubore ad dominum suum reuerso, ipse Totila, per semetipsum ad Dei hominem accessit, et que predicta sunt prophete uerba ab eo audiuit.

uerum nos ad nostrum redeamus Eliseum, nostrum utique, quia cuius opera sancti Patris nostri Benedicti operibus sunt similia hunc nos pre ceteris prophetis dignum ducimus dilectione precipua. Ultimum ergo eius miraculorum cum uno, sed nequaquam extremo, mirabilium uenerabilis Benedicti comparemus. Nam cum idem seruus Dei, e presenti excessisset uita, post non longum tempus, quidam  sepelientes hominem, uisis latronibus, proiecerunt cadauer in sepulcro Elisei. Cuius tactu mox mortuus surgens, ad propria rediit. Per beatissimum quoque Benedictum, ac eius uenerabilem sororem Scholasticam, dum ab Italie partibus, eorum sacratissima ossa gaudenti inueherentur Gallie, duo mortui uite sunt redditi. Et hec quidem que retulimus beato Patri nostro Benedicto, et sancto prophete Eliseo communia sunt. ueremur equidem ne a quolibet amatorum huius egregii confessoris nobis obiiciatur quod, dum eum laudibus extollere cupimus, extenuasse uisi simus, cum eum uni solummodo prophete comparauimus. uerum, quisquis ille erit, sciat, et hoc sibi responsum esse deputet, non nos illum cuilibet ex prophetis, sed illi ipsum  exequasse in quo duplex Elie requieuit spiritus. Et ne obiectio ista preualeat, succinctim, si placet, cequetur tam nouis quam antiquis Patribus: in restauratione uidelicet capisterii, Ioanni dilecto Domini, qui fragmenta gemmarum coniunxit in solidum; in conuersatione eremi a pueritia, Elie, uel Baptiste Ioanni; in dimissione prelationis, Samueli, seu ipsi Baptiste Ioanni, qui, summo progenitus sacerdote, maluit eremi deserta incolere quam sacerdotii principatum tenere; in prophetia destructionis monasterii sui, seu subuersionis Romane urbis, Isaie, uel potius Ieremie, qui ruinam urbis Hierosolymarum duplici planxit alphabeto. Domini quoque sui uidelicet Redemptoris omnium Iesu Christi imitatus exemplum  in hoc facto est: etenim benignus iehsu odientis se Hierosolyme ciuitatis euersionem lacrymans predixit. Eius autem uerus famulus Benedictus, dilecte sibi habitationis domicilia, diuinitus euersioni gentium tradita, deflens ac ingemiscens prenuntiauit.

Enimuero, Eliam corui quondam pauere ministri, beatum Benedictum Patrem iter agentem sunt circumuolantes secuti. Elie ad solos ciborum ministrauerunt usus; Benedicto Patri non solum in transportatione uenenati panis, uerum etiam in comitatu seruierunt itineris. Comparetur, quia dignum est, in legislatione Moysi. Quamuis a Moyse uni tantummodo genti lex data sit; a uenerabili  Patre ubicunque, per tribus, per linguas, per nationes electi Dei dilatati, sunt paterna mansuetudine filii appellati, ut suaui iugo Christi colla submittant admonentur.

Et hec quidam a nobis abbreuiato modo loquendi dicta fautoribus tam inclyti confessoris, oramus, haud quaquam displiceant. Ceterum ea que a beato Gregorio descripta sunt, eius relinquimus excellentie. Hoc de nobis, procul dubio profitentes nequaquam gloriam santi Patris nostris laudibus eo propagari quo eam promulgauit dulcis eloquentia huius presulis. Qui uidelicet beatus papa , uti Ioannes, maioris eius uite descriptor, testatur, missis Anglorum genti predicatoribus, huius mansuetissimi legislatoris institutionem, post sanctum  euangelium, precipue obseruandum tradidit. Quique in Dialogo suo, post explanationem uite ipsius sanctissimi Patris, quam secundo posuit loco, in tertio uolumine, capituto XuI, quasi que memoria excessisent, quedam de ipso intulit. Dum de quodam sancto uiro, Martino nomine, loqueretur, ita inquiens: »Hic uir Domini, haud dubium quin Martinus, cum prius in eodem monte se contulit, necdum clauso specu babitans, catena sibi ferrea pedem ligauit, eamque saxo ex parte altera affixit; ne ultra ei liceret progredi quam catene eiusdem quantitas tendebatur. Quod uir uite uenerabilis Benedictus audiens, cuius superius memoriam feci, ei per discipulum suum mandare curauit: Si seruus Dei es, non te teneat catena ferrea, sed catena Christi. Ad  quam uocem protinus Martinus eamdem compedem soluit. Sed nunquam postmodum solutum tetendit pedem ultra locum quo hunc tendere ligatum consueuerat.« In quarto quoque uolumine, dum de exitu loqueretur animarum, miraculum quod in uita ipsius legislatoris nostri Benedicti descripserat, quodque pro sui magnitudine apud infirmorum mentes in dubium fortassis deuenire poterat, recapitulando inferens aliud quod minime retulerat, subiunxit. Ait enim capitulo octauo ita: »In secundo huius operis libro iam prefatus sum quod uir uenerabilis Benedictus, sicut a fidelibus eius discipulis agnoui, longe a Capuana urbe positus, Germani eiusdem urbis episcopi animam nocte media in globo igneo ad celum ferri ab angelis aspexit. Qui eamdem  quoque ascendentem animam intuens, mentis laxato sinu, quasi sub uno solis radio, cunctum in suis oculis mundum collectum uidit. Eisdem quoque discipulis beati Benedicti narrantibus, didici quia duo nobiles uiri atque exterioribus studiis eruditi, germani fratres, quorum unus Speciosus, alter uero Gregorius dicebatur, eius se regule in sancta conuersatione tradiderunt. Quos isdem uenerabilis Pater in monasterio quod iuxta Terracinensem urbem construxerat fecit habitare; qui multas quidem pecunias in hoc mundo possederunt, sed cuncta pauperibus pro animarum suarum redemptione largiti sunt, et in eodem monasterio permanserunt. Quorum unus, scilicet Speciosus, dum pro  utilitate monasterii iuxta Capuanam urbem missus fuisset, die quadam frater eius Gregorius, cum fratribus ad mensam sedens atque conuescens, per spiritum subleuatus aspexit et uidit Speciosi germani sui animam, tam longe a se positi, de corpore exire. Quod mox fratribus indicauit, et cucurrit. Iamque, eumdem fratrem suum sepultum reperit, quem tamen ea hora qua uiderat exiisse de corpore inuenit.« uerumtamen a quodam huius loci sapientium, cui Gausbertus nomen, haud mediocriter studiis a pueritia liberaliter imbuto artium, huius modi prefatiuncula uite huius eximii Patris, superaddita est:

Germine, doctrina, meritis ac nomine clari
   Abbatis uitam continet iste liber.
 Quem Deus, eterna faciens in sede potentem,
   Heredem proprii nominis esse dedit.
Nam fuit, est, et erit Benedictus iure uocatus:
   Ut relegens eius gesta, probare uales.
De quibus, ut nulli dubitare liceret homonum;
   Eximium testem promeruere sui.
Romanus sed enim presul super ethera notus,
   Gregorius, mundo hec compublicauit ouans.
Schemate que dialogico uariauit honeste,
   Lectori sermo gratior unde foret.
Tum sequitur munus nobis diuinitus actum
   Corporis eiusdem Patris, et ore ducis.
Cuius ab exortu decoratur Nursia mater;
   Miratur puerum quem pie Roma nutrix;
 Prouectu cuius ueneratur Sublacus antrum,
   Pastoris fructus, sed Beneuentus habet.
Florida Floriacus membra, de nomine, fundus
   Aurelianensis, ast tegit ecce solo.
Gallia, plaude satis, tanto donata patrono.
   Eius et exemplis te super astra leua.
Gloria, Christe, tibi, tali qui stemmate seruos
   Nobilitas proprios, sicque paterne foues.

Sane post beatum Gregorium, Faustus uite sancti Mauri conscriptor, miraculum quoddam a benigno Patre nostro Benedicto patratum, sed ab eodem pontifice pretermissum, hoc modo refert: Quodam tempore S. Benedictus a quodam nobilissimo secundum seculi dignitatem uiro exoratus est ut ad domum eius dignaretur per semetipsum accedere, quo  uxorem eius ac filium, quem nuper enixa fuerat, a demonio quo grauissime pariter uexabantur suis sanctis meritis et orationibus liberaret. At sanctus Domini, pro eo quod ei familiaris pro aliquibus operibus ab eo religiose gestis existeret, ire non distulit, eosque integerrime sanitati restituit.

Dehinc Marcus quidam peta, ad eumdem uenerabilem Benedictum ueniens eiusque magisterio se committens, aliqua in eius laude, Leuita ipsius, uersibus exarauit, que ita se habent.



CAP. I.---De oratorio quod S. Pater Benedictus in summo monte condidit, ubi sacrificabat Ioui erronea paganitas.


Ceca profanatas coleret dum turba figuras,
   Et manibus factos crederet esse deos,
 Templa ruinosis his olim struxerat aris
   Queis dabat obsceno sacra cruenta Ioui.
Sed iussus ueniens, et eremo sistitur alta,
   Purgauit sanctus hunc Benedictus humum,
Sculptaque confractis deiecit marmora signis,
   Et templum uiuo prebuit esse Deo.
Huc properet celos optat qui cernere apertos,
   Et hic memor et uotum [seruet uotum], semita dura pium.
Semper difficili queruntur magna labore,
   Arctam semper habet uita beata uiam.
Hunc ego dum pressus, progressus fasce subissem,
   Depositum sensi pondus abesse mihi.
Credo quod et felix uita fruar insuper illa,
   Ores pro Marco si, Benedicte, tuo.
 Hunc plebs stulta locum quondam uocitauerat arcem,
   Marmoreisque sacrum fecerat esse deis.
Quem tunc si uero signasset nomine quisquam,
   Tartareum potuit iure uocare chaos.
Ad quem cecatis errantes mentibus ibant,
   Improba mortifero reddere uota Ioui.
Sed, puto, peruerse culmen signauerat aule.
   Nomine nunc arcis, templa moderna uocant.
In quibus eterne damnorum porta gehenne,
   Arxque modo uite est que fuit ante necis.
De qua stelligeri pulsatur ianua celi,
   Dum canit angelicis turba beata modis.
De qua colloqueris uir, o Benedicte, Tonanti,
   Monticola, et sacri dux eremita chori.



CAP. II.---De angelis qui ostenderunt ei uiam qua pergere deberet.


Ad quam tu ex alio monitus cum monte uenires,
   Per deserta tibi dux fuit ipse Deus.
Namque duos iuuenes biuium perduxit ad omne,
   Qui te firmarent quod sequereris iter.
Hic quoque uiuenti iustorum dixerat uni,
   His, tu, parce locis, alter amicus adest.



CAPUT III.---De tribus coruis quos alere solitus erat, qui eum a Sublacu usque Beneuentum, per quinquaginta fere milliaria, sunt secuti.


Credeque ficta loqui, nisi ternis solus abiret.
   Tres subito corui promeruere sequi.
Hic quoque te clamant populos qui teste requirunt,
   Exspectas noctis cum pia festa sacre.
 Qui uelut orbati, raucis, tibi flere loquelis
   Instant conuictu quod caruere tuo.
Te sibi sublato tenebris mons Celius horret,
   Et pollet nebulis concolor ipse suis.



CAPUT u.---De monachis qui, ex tribus monasteteriis pro necessitate aque ad eum collecti, meruerunt ex petra aquam ubertim manantem adipisci.


Merent, et largis distillant fluctibus antra,
   Cumque suis plangunt arida lustra feris.
Ast tunc perdocto scopuli cessere rubique,
   Siccaque mirandas terra retexit aquas.
Certum est mons Christi quod montibus imperet ipsis
   Subiectis pedibus, mons caput ipse tuis.
 Ut summum, tu sancte Pater, uegetere  cacumen,
   Submisso tumidam uertice planat humum,
Neue fatigentur qui te, Benedicte, requirunt,
   Molliter obliquum ponit ubique latus.
Nunc mons ipse tamen iuste tibi reddit honorem,
   Qui meruit tantum, te decorante, bonum.
Arida tu cuius, hortis componis amenis,
   Nudaque fecundo palmite saxa tegis.
Mirantur montes, scopula [scopuli], freta nunc sua dona,
   Pomiferisque uiret silua decora comis.
Sic hominum celeres in fructum dirigis artus,
   Sicca salutifero flumine corda rigans.
Sic, rogo, nunc spinas, in frugem uerte malignas,
   Que macerant Marci pectora bruta tui.

 Et hec quidem Marcus in Preconio spiritalis doctoris sui metrice lusit. Post eum Paulus sacri cenobii Cassinensis monachus, in Historia Romana libro decimo sexto, taliter huius sancti Patris nostri facit mentionem: »His ipsis temporibus, procul dubio quibus Belisarius patricius uandalos in Africa bello domuit, apud Castrum Cassinum, post solitariam uitam, sancto degens cenobio, stupendis beatissimus Pater Benedictus, nec minus futurorum prescius, radiabat uirtutibus. Porro in Historia gentis sue, hoc est Longobardorum, uitam eiusdem nostri post Dominum protectoris elegiaco metro describere disponens, hoc sumpsit exordium. Iustiniani Augusti temporibus, qui Romanum imperium  felici sorte rexit, qui et bella prospere gessit, et in causis ciuilibus mirificus exstitit, beatissimus Benedictus prius in loco qui Sublacus dicitur, qui ab urbe Roma quadraginta millibus abest, et postea in Castro Cassino quod Harum appellatur, et magne uite meritis, et apostolicis uirtutibus effulsit. Cuius uitam, sicut notum est, beatus papa Gregorius in suis Dialogis suaui sermone composuit. Ego quoque Paulus, ipsius sanctissimi Patris monachus, pro paruitate ingenii mei, ad honorem tanti Patris singula eius miracula, per singula disticha, elegiaco metro hoc modo contexui:

Ordiar unde tuos, sacer o Benedicte, triumphos?
   uirtutum cumulos ordiar unde tuos?
Euge, beate Pater, meritum qui nomine prodis!
    Fulgida lux secli, euge, beate Pater!
Nursia, plaude satis, tanto sublimis alumno,
   Astra ferens mundo, Nursia, plaude satis!
O puerile decus transcendens moribus annos,
   Exsuperansque senes, o puerile decus!
Flos, paradise, tuus despexit florida mundi,
   Spreuit opes Rome flos, paradise, tuus.
uas pedagoga  tulit confractum, pectore tristi
   Leta reformatum uas pedagoga tulit.
Urbe uocamen habens  , tyronem cautibus abdit
   Fert pietatis opem, Urbe uocamen habens.
Laudibus antra sonant mortalibus abdita cunctis,
    Cognita, Christe, tibi, laudibus antra sonant.
Frigora, flabra, niues perfert tribus impiger annis,
   Temnis amore Dei, frigora, flabra, niues.
Fraus ueneranda placet, pietatis furta probantur,
   Qua sacer altus erat, fraus ueneranda placet.
Signat adesse dapes agapes, sed liuidus obstat
   Nilminus alma fides, signat adesse dapes.
Orgia rite colit, Christo qui accommodat aurem,
   Abstemium pascens, orgia rite colit.
Pabula grata ferunt auidi ad spelea subulci,
   Pectoribus letis, pabula grata ferunt;
Ignis ab igne perit, lacerant dum uiscera sentes,
   Carneus ethereo, ignis ab igne perit.
Pestis iniqua latens, oculo est deprehensa sagaci,
   Non tulit arma crucis, pestis iniqua latens.
 Lenia flagra uagam sistunt modestimine [moderamine] mentem
   Excludunt pestem, lenia flagra uagam.
Unda perennis aque, natiuo e marmore manat,
   Arida corda rigat unda perennis aque.
Gurgitis ima Chalybs capulo diuulse petisti,
   Deseris alta petens, gurgitis ima Calybs.
Iussa paterna gerens dilapsus currit in equor,
   Currit uectus aquis, iussa paterna gerens.
Prebuit unda uiam, prompto ad precepta magistri,
   Cursoris ignaro, prebuit unda uiam.
Tu quoque, parue puer, raperis nec occidis  undis,
   Testis ades uerax, tu quoque, parue puer.
 Perfida corda gemunt stimulis agitata malignis
   Tartareis flammis perfida corda gemunt.
Fert alimenta Corax digitis oblata malignis;
   Dira procul iussus, fert alimenta Corax.
Pectora sacra dolent inimicum labe peremptum.
   Discipuli excessum pectora sacra dolent.
Liris amena petens ducibus comitaris opimis,
   Celitus attraheris, lyris amena petens.
Anguis inique furis loco [luco] spoliatus et aris;
   Amissis populis, anguis inique furis.
Improbe sessor abi, sine dentur marmora muris;
   Cogeris imperio, improbe sessor abi.
Cernitur ignis edax falsis insurgere flammis,
   Nec tibi, gemma micans, cernitur ignis edax.
Dum struitur paries, lacerantur uiscera fratris,
    Sospes adest frater, dum struitur paries.
Abdita facta patent, patulo produntur edaces,
   Muneris accepti, abdita facta patent.
Seue tyranne, tue frustrantur retia fraudis,
   Frena capis uite, seue tyranne, tue.
Menia celsa Neume nullo subruentur ab hoste,
   Turbo ait, euertet, menia celsa Neume
Plecteris hoste graui ne lites munus ad aram,
   Munus fers dum aris, plecteris hoste graui.
Omnia septa gregis, prescitum est, tradita genti,
   Gens eadem reparat, omnia septa gregis.
Fraudis amice puer suaso captaris ab hydro,
    Hydro non caperis, fraudis amice puer.
Mens tumefacta, sile, tacita ne carpe uidentem,
   Cuncta patent uati, mens tumefacta, sile.
Pellitur atra fames delatis celitus escis,
   Nilhominus mentis, pellitur atra fames.
Pectora cuncta stupent, quod eras sine corpore presens,
   Quod peruisa mones, pectora cuncta stupent
uocis ad imperium sacris non esse sinuntur,
   Intersunt sacris, uocis ad imperium
Tellus hiulca sinu, corpus propellit humanum,
   Iussa tenet corpus, tellus hiulca sinu.
Perfidus ille draco mulcet properare fugacem,
   Sistit iter uetitum perfidus ille draco.
Exitiale malum capitis decussit honorem,
    Id procul imperiis, exitiale malum.
Fulua metalla pius nec habet, promittit egenti:
   Celitus excepit fulua metalla pius.
Tu miserande, cutem uariant cui fella colubre,
   Incolumem recipit, te miserante, cutem.
Aspera saxa uitrum rapiunt, nec frangere possunt:
   Illesum seruant aspera saxa uitrum.
Cur, o proconde, times stillam prebere Lechiti?
   Dolia, cerne, fluunt, cur, o proconde, times?
Unde medela tibi, spes est cui nulla salutis?
   Qui semper metuis, unde medela tibi?
Ah! lacrymande senex, hostili concidis ictu,
   Ictu sed resipis, ah! lacrymande senex.
Barbara lora manus ignaras criminis arcent,
   Sponte sua fugiunt, barbara lora manus.
 Ille superbus equo reboans clamore minaci,
   Stratus humi recubat, ille superbus equo.
Colla paterna ferunt exstincti uiscera nati,
   uiuentem natum colla paterna ferunt.
Omnia uincit amor, uicit soror imbre beata:
   Somnus abest oculis, omnia uincit amor.
Simplicitate placens instar petit alta columbe;
   Regna poli petit, simplicitate placens.
O nimis apte Deo, mundus cui panditur omnis!
   Abdita qui lustras, o nimis apte Deo!
Flammeus orbis habet iustum super ethera nantem,
   Quem pius iussit [ussit] amor, flammeus orbis habet.
Ter uocitatus adest testis nouitatis habendus,
    Charus amore patris ter uocitatus adest.
Dux bone, bella monens, exemplis pectora firmas:
   Primus in arma ruis, dux bone, bella monens.
Congrua signa dedit, uite consortia linquens,
   Ad uitam properans, congrua signa dedit.
Psalmicen assiduus, nunquam dabat otia plectro,
   Sacra canens obiit, psalmicen assiduus.
Mens quibus una fuit, tumulo retinentur eodem,
   Gloria par retinet, mens quibus una fuit.
Splendida uisa uia est, facibus stipata coruscis:
   Qua sacer ascendit, splendida uisa uia est.
Rupea septa petens, nacta est errore salutem:
   Errorem euasit, rupea septa petens.
Pemata [carmina] parua dedit, famulus pro munere supplex,
    Exsul, inops, tenuis, pemata [carmina] parua dedit.
Sint precor apta tibi, celestis tramitis index,
   O Benedicte Pater, sint, precor, apta tibi.

Hymnum quoque singula eiusdem Patris miracula continentem, metro Iambico Archilochio, ita texuimus:


   Fratres, alacri pectore
uenite, concentu pari:
Fruamur huius inclyte
Festiuitatis gaudiis.

   Hac Benedictus aurea
Ostensor arcti tramitis,
Ad regna conscendit Pater,
Captans laborum premia.

    Effulsit ut sidus nouum
Mundana pellens nubila;
Resplenduit prodigiis,
uentura seclo precinens.

   Laturus esum pluribus
Sanis, reformat uasculum.
Arctumque dans ergastulum,
Exstinxit ignes ignibus.

   Fregit ueneni baiulam
Crucis per arma, cymbiam:
Cercuit mentem uagam
Leni flagello corporis.

   Funduntur amnes rupibus
Redit Chalybs e gurgite
Hostem ruina conterit,
 Cedit fremens leo graue:

   Immota fit moles leuis
Rogus migrat phantasticus:
Fractum reuisit sospitas,
Excessus absentum patet.

   Rector uafer [deprehenderis] deprenderis,
Inique possessor, fugis:
Futura prenoscimini,
Arcana cor non contingit.

   Fundatur edes eminus,
Tellus uomit cadauera
Dracone frenator fugax,
Aether pluit numismata.

    uitrum resistit cautibus,
Manant oliuo dolia;
uinctum resoluit uisio,
uitam receptans funera.

   Tanti potestas luminis
uoto sororis uincitur
Quo plus amat quis, plus ualet
Enare quam cernit polo.

   Non ante seclis cognitum.
Noctu iubar effulgurat [refulgurat];
Quo totus orbis cernitur,
Flamnisque subuehi pius.

   Hec instar . . . . . nectaris
Miranda, plectro claruit:
Nam pinxit apte lineam
 uite sacre sequacibus.

   Iam dux alumni sat potens,
Adsis gregis suspiriis,
Gliscat bonis, hydrum cauens,
Sit callis ut sequax tui.

Porro desolationem ipsius sacratissimi Montis Cassini, quam beatus Pater Benedictus, multo ante spiritalibus preuiderat oculis, nec non restaurationem eius, breuissimo narrandi genere curauit manifestare. At uero translationi sacratissimi corporis eiusdem sancti Patris ac sororis eius Scholastice, ad hunc uenerabilem locum Floriacum, licet inuitus, in ipsa Longobardorum Historia testimonium prebuit . Que omnia quia in primo libro Miraculorum pene ipsius uerbis  exarata sunt, nos interim succincto genere narrandi prelibasse sufficiat. Illud sane non reticendum quia Deo amabilis abbas Odo in laude eiusdem Patris sermonem facunda edidit eloquentia, et in sermone quem de sancto conscripsit Martino huius non siluit preconia. Smaragdus quoque, expositionem in ipsius regulam commentatus, hos premisit uersiculos:

Quisquis ad eternum mauult conscendere regnum,
   Debet ad astrigerum mente subire polum,
Relligione pia, uite perquirere callem,
   Scandere quo ualeat aurea regna celer,
Est monachis sancti Benedicti regula Patris
   Perfectis, plana, suauis, et ampla uia,
Aspera, sed pueris, nec non tyronibus arcta
    Quos aluit gremio lactea uita diu.
Hec est sancta uia, prelucida semita celi;
   Carpere quam cupiunt castra beata Dei.
Admonet hec monachos sublimis regula cunctos,
   Ut rebus careant, regna superna petant,
Propria dimittant, habeant ut propria cuncta,
   Prospera que sociis celica regna manent,
Patribus a nostris, in sacro carmine legis,
   Regia rectogradis dicitur ista uia.
Hec est uita bonis, nec non et norma salutis,
   Arcus et arma piis, frigida tela malis.
Hanc nullus nolens, cupiens implebit et omnis:
   Estque grauis grauibus, suauis et apta bonis.
Florigeri monachis [celi iubet ista docetque] ostendit hec paradisi
    Regula, lucifluum desiderare locum .
Hec bene materno natos castigat amore,
   Arguit erudiens, et sine felle monens.
Hec patienter eos tenero cum uerbere nutrit,
   Candida post obitum premia multa dabit.
Pandit iter rectis, celestia pandit amicis,
   Currere ne pigeat, sed patienter eant.
Examinat uitas, mores componit et ornat.
   Librat et equiparat et moderando minat .
Adnichilat, paruum iustum conflascit [sic, conflat] ut aurum.
   Limat et examinat, et poliendo librat.
 Omnibus est uirga gracilis, moderatio iusta,
   Lima pia [pie] capiens, regna beata parans.
Arguit, obsecrat, increpat, atque libenter emendat.
   Quos sibi germano federe consociat.
Nouit ad eternum monachos perducere regnum
   Et sociare choro dulciter angelico.
Quamuis hec socios celi deducat ad alta,
   Est tamen angustus callis, et arcta uia,
Arcta pios celsi deducit ad atria regni,
   Ampla malos putei mergit in ima nigri.
Nemo uiam timeat monachorum intrare per arctam,
   Ducunt ad astrigerum castra beata polum.
   [Astrigero inducunt castra beata polo]
Ille poli poterit leuiter conscendere celsa
    Quem nocuo nulla pondere culpa grauat,
   [Noxia quem nullo pondere culpa grauat.]
Aliger ethereus grauido cum corpore nullus
   uerberat, ethereas sepe uolando uias.
Nullus enim monachus peccati pondere pressus
   Stelligeri poterit regna subire poli.
Omnis enim monachus lacrymis commissa lauare
   Debet, et ulterius nulla lauanda pati.
Temperet interea monachi discretio mentem,
   Et uia per medium regia ducat cum.
Ut caueat dextram solers, timeatque sinistram,
   Hortantur sacre munia legis eum.
Tristia non timeat . . . . . . sed prospera mundi,
   Scandere tum poterit, regna beata poli.
Quisquis amat rutilos sanctorum carpere fructus,
    Actibus in cunctis consocietur eis.
Moribus ornatus, et casto corpore comptus,
   uiuat, et a Domino semper amatus erit.
Sic [sit] tacitus, humilis, mitissimus, atque benignus
   Sit patiens, sobrius, prouidus, atque pius,
Indolis et docilis, sapiens, ac mente pusillus
   Conceptus, placidus, et bene cautus eat.
Excitet interea cordis compunctio sontem,
   Qui sordes anime [mentis qui sordes] illuuiesque lauet.
Chrismate perfuso lacrymarum fusio fonti
   Aequiparat, maculas tergit ut ille nigras.
Tergit et ablutos paradisi rite colonos,
    Efficit ut ciues iam sine fine petat.
Qui iugiter laudes [lautas] possint persoluere grates,
   uiuere cum Domino semper et esse suo.

Nihilominus Adhelmus Anglus, primum abbas, post episcopus factus, in libro De laude sanctorum a se edito, huius S. Patris hoc modo meminit.

   Imperium mundi florens cum Roma teneret,
Atque gubernaret regnorum septa per orbem,
Temporibus Faustus Benedictus claruit. Isdem
Quem Deus Ausonie clemens indulserat auctor,
Ut populum Domini, uadentem tramite recto,
Ferret ad eterni ductor uestigia regni.
Quem prius abstrusus seuis anfractibus error,
Trusit ad inferni torrentis tartara nigra,
 Sepe tyrannorum contriuit templa priorum,
Qui Dominum lucis tenebroso corde negabant,
Mox illic figens uictricia signa salutis
Sic miles Christi, deuicto [ex] hoste triumphat.
Basilicam Domino restaurans ede renata,
Quis modus aut numerus, uel certe calculus index
Explanare ualet uirtutes illius amplas?
Que modulum et numerum excedunt pro mole suorum,
Namque cadaueribus reddebat lumina functis,
Que gelide mortis per uim fortuna necarat 
Auditu surdos et claudos gressibus ornat,
Aegrotos uegetat, membrorum uiribus augens,
Demonis arma fugans, necnon et spicula frangens,
 Hostibus explosis, restaurat saucia corda,
Iste capisterium rimarum fragmine ruptum
Innouat, ut nutrix lacrymarum flumina fudit,
Pestiferum calicem qui mortis pocula cinxit
Porrecta, rupit dextra per signa salutis.
Sic etiam Chalybem prolapsum gurgite Gothi,
Ad proprios iterum iussit remeare lacertos.
Primo qui statuit nostre certamina uite;
Qualiter optatam tentant cenobia normam.
Quoque modo properet directo tramite sanctus.
Ad superum scandens celorum culmina cultor,
Cuius preclaram pandens ab origine uitam,
Gregorius presul chartis descripserat olim.
Donec etheream [Aetheream donec] felix migraret in arcem.
 Huius alumnorum numero glomerantur ouantes,
Quos gerit in gremio fecunda Britannia ciues.
A quo iam nobis baptismi gratia fluxit,
Atque magistrorum ueneranda caterua cucurrit.
   Parimodo in preconio sororis eius, beate uidelicet
Scholastice, aliquantos eidem carmini taliter interserit uersiculos.
Tempore Gothorum, fulsit uirguncula quedam,
Que proprium ex  schola sumpsit Scholastica nomen.
Hanc Deus ubertim celesti munere ditat,
Aurea uirgineo lucrantem premia uoto.
De qua hoc precipuum uite ramusculus alma
Diuulgare solet, latus qua tenditur orbis.
 Quod fratrem sibimet germano federe iunctum,
Subnixis precibus gestit compellere uirgo,
Quatenus acciperent [acciperet] sacrorum dulcia noctu
Fercula librorum, et sancti conuiuia uerbi.
E quibus affatim saturantur pectora plebis,
Atque saginantur sanctorum corda uirorum.
Sed fidus precibus frater non flectitur ullis,
Quinimo sanctam contempsit uoce sororem.
Tunc uirgo Christum pulsabat corde benignum,
Ut sibi dignetur uulnus sanare doloris:
Mox igitur celum nimboso turbine totum,
Et conuexa poli nigrescunt ethere furuo.
Murmura uasta tonant, flammis commista coruscis,
 Et tremuit tellus magno tremebunda fragore.
Humida rorifluis humectant uellera guttis,
Irrigat et terram tenebrosis imbribus er.
Complentur ualles, et larga fluenta redundant,
Tunc mansit nolens qui pridem sponte negaui
Quod germana petit, deplorans anxia curis.
Sic Deus auscultat deuota mente rogantes,
Quamlibet a nullo solandi uerba capessant,
   Et hec quidam Adhelmus.

Ad extremum proprii clientes ipsius amantissimi patroni nostri Benedicti, in presentia pretiosissimi corporis eius apud Floriacum speciali gratia educati, ad laudandum alumnum suum haud segnes apparuerunt: in describenda duntaxat translatione sanctarum eius reliquiarum, nec non miraculis que  per illum antiquis seu modernis temporibus Christus operari dignatus est. Nos quoque pro modulo nostre possibilitatis, post prescripta quedam eius miracula, in ipsius laude hoc aggressi opus, uideamus quibus adhuc sanctis possit equiparari Patribus. Aequetur sane uiro forti Gedeoni, qui hostes Isrelitice plebis prelio aggressurus, prius aram Balaal de paterna exterminauit domo, nemusque illi sacratum exstirpauit. Sic et iste fortis miles Christi, ereis potestatibus bellum in Castro Cassino indicturus, oraculum Apollinis euertit, lucum succidit, ac fanum eius, templum uiuo prebuit esse Deo. Samson ille uirorum fortissimus, mirabilium eius inuideat uirtutibus. Ipse etenim pro auulsione oculorum, deiecto solario, tria millia secum deleuit  inimicorum; hic autem Deo amabilis Benedictus, armis patientie fultus, inimicum suum Florentium, et deuitauit uiuum: et solarii ruina contritum, fleuit fuisse defunctum. Samson neruos et uincula, quibus ipse ab inimicis alligatus erat, rupit ac si stupea fila; mitis Pater Benedictus aliena, et, quod mirabilius est, solo intuitu soluit ligamina. Tobias iunior archangelum Raphelem, meruit itineris habere ducem; beato Patri Benedicto duo angeli in figura iuuenum apparentes, ostendere ei uiam qua ad castrum Cassinum pergere deberet. Daniel uir desideriorum, sagacitate astute mentis, furtiua sacerdotum Beli deprehendit conuiuia; strenuus Benedictus Spiritus sancti iliustratus gratia, absentium fratrum sumptuosa  cognouit ac detexit conuiuia. Ille draconem exstinxit, iste fugitiuo fratri draconis speciem obiecit, et antiqui hostis, qui in serpente figuratur, callidas persuasiones in eius corde mortificauit. De antiquis Patribus quibus aut equalis miraculis, aut excellentior fuerit, satis dictum. Nunc iam, Noui Patres Testamenti perscrutantes, inspiciamus quos aut potentia exequet signorum, aut exuberet. Petrus primus in apostolorum ordine primus ponatur in huius cause ratione, cui hunc inclytum confessorem beatus papa Gregorius non dubitauit cequare, tam in itinere aque quam in sanctimonialium excommunicatione. At uero Doctori gentium illum  coequat, cum, cognita diuinitus Cassinensis cenobii desolatione, animas habitatorum huius loci eum obtinuisse narrat, ita inquiens: Pauli uicem uideo tenuisse Benedictum, cuius dum nauis rerum omnium iacturam pertulit, ipse in consolatione uitam omnium qui eum comitabantur accepit. Ipse sane egregius Predicator scribit de se ter Dominum rogasse ut auferretur ab eo stimulus carnis, nec impetrasse; Gregorius uero narrat de hoc ter beato, post edomitam uepribus ac urticis carnis tentationem, tale quid deinceps eum nunquam sensisse. Martinus ille toto orbe nominatissimus, huius nostri Patris haudquaquam inuidet uirtutibus; quem secum gaudet regnare in celestibus regni sedibus. Ille enim ab Aniciano demonem, qui eius insederat ceruicibus,  sola exsufflatione depulit. Iste duos monachos, unum ictu uirge, alterum alape incussione ab antiqui hostis dominatione ruit. Brictium sibi derogantem, absens Martinus audiuit. Monachum superba in cogitatu loquentem, prouidus Benedictus diuinitus intellexit. Ampulla sanctificatum a Martino oleum continens, et in pauimentum marmore stratum decidens, nequaquam confracta est. uas uitreum cum oleo propter inobedientiam a uenerabili Benedicto, per fenestram cellarii super molem lapidum proiici iussum, permansit illesum.

Nec anachoretarum choro hic noster patronus dispar inuenitur. In signorum tropheo, Macarius ille mirabilis, orationi instans, aspexit demonem in  ueste forata, uaria uitiorum eremitis ferentem pocula. Quem interrogans! Ohe: maior ait, quo uadis? Responsum abillo accepit quod ad fratres iret et uarios affectionum gustus illis propinare uellet. Precipuus monachorum Benedictus, dum ad orationem pergeret, eumdem antiquum hostem, in specie medici obuium habuit; quo tenderet inquisiuit. Ille respondit se ad fratres ire, potionem illis dare uelle. Macarius Theoctistum, demoniaca fraude uitiatum, suis exhortationibus ad melioris uite reduxit statum. Benedictus, ob diaboli despectum, unum tantummodo seni ab eo uenato incussit colaphum, et continuo reddidit sanum. Antonius inter anachoretas eximius, animam Pauli eremite primi uidit ab angelis ad celum ferri: sinceritas Patris Benedicti non solum sororis Scholastice  spiritum in columbe specie uidit scandere  celum: uerum et Germani Capuani animam, in sphera ignea celsa penetrare polorum. Illi ipsi antiquissimo, atque ideo primo eremitarum Elie, quamuis iam per obsecundantes sibi coruos sit equatus, uideamus tamen utrum et in eius translatione sit non dispar a Deo iudicatus. Elias enim curru igneo raptus est in celum. Amabilis Pater Benedictus, uia palliis strata ac innumeris corusca lampadibus, alta conscendit polorum. Eliam dum tolleretur a se, flens inclamabat Elyseus: Pater mi, pater mi currus Isrel et auriga eius. . Discipulis uenerabilis Benedicti, uiam qua ad Dominum iucundus ibat magister, mirantibus; astans uir clarus, haud dubium quin angelus, hec uerba consolationis est effatus: Hac, inquit, uia dilectus Domino, celum  Benedictus ascendit. Hucusque quibus sanctis hic beatus Pater noster Benedictus par apparuerit in miraculis disputatum sit: nunc, eius dilectores succinctim disputando considerent in quibus signis alios excellere credendus sit. Nam in eo quod adhuc puerulus eremum petiit intrepidus, quodque carnis incentiua sic edomuit in adolescentia, ut nulla deinceps libidinis certamina, aut rarissima aut nulla aliorum inueniuntur exempla. Quia uero eum quem terra post obitum non tenuit, per impositionem Dominici corporis sepulture conclusit, et ligamina rustica solo in intuitu soluit, fratribus quoque quibus se ad construendum monasterium uenturum esse predixerat, apparuit, uniuersum mundum sub unius hore momento conspexit, uia palliis strata celos conscendit, ut  pace omnium loquar sanctorum, nullum ei uideo conferendum. Licet enim in transitu Elie eum comparasse uisi sumus, hoc tamen humanis sensibus excellentius fore creditur, quod hic amantissimus Domini Benedictus, non subiectus aut raptus esse, sed conscendisse perhibetur.

De cetero nos, qui, multa grauedine peccaminum pressi, laudes tam magnifici Patris aggredi ausi sumus, interim sileamus, quia mens sibi male conscia, pauet se tanta attentasse preconia. Unde huius alumni nostri, luce ipsa qua fruimur uitaque carioris, sanctissimi Benedicti efflagitamus beneuolentiam, ut apud omnipotentis Dei mesericordiam peccatorum nobis obtineat ueniam, et per infinita secula sempiternam gloriam. Amen.




ANNO DOMINI MuIII.
IOANNES DIACONUS uENETUS.





DE IOANNE DIACONO ET EIUS SCRIPTIS NOTITIA HISTORICA ET LITTERARIA.


 Antiquissimum uenetorum quod exstat chronicon exeunte seculo decimo inchoatum atque ad annum usque 1008 perductum, a nonnullis Ioanni Sagornino, fabro ferrario, quod notitiam ab eo profectam ad calcem operis legimus, tribuitur; perperam tamen, cum notitia illa uiginti quatuor post librum absolutum annis spatio uacuo inscripta, non Chronici auctorem, sed codicis fortasse possessorem indicet. Auctor uero, licet nomen suum latere uoluerit, non alius fuisse uidetur a Ioanne diacono ueneto, Petri Urseoli ducis ministro, quem legationis ad Ottonem III munus non semel suscepisse, imperatoremque clam uenetias adduxisse  infra legimus. Cuius legationis historia ita comparata est, ut aut ipsum Ioannem, aut uirum ei amicissimum  Chronicon conscripsisse necesse sit. Fuit igitur uir summe apud suos existimationis, duci deditus ab eoque arcanis regiminis admotus, cuius rei ipsa narratio in Historia sui temporis maximi facienda amplum testimonium prebet. Fontibus usus est narrationibus antiquis et legendis sanctorum  fabulosis, libris annalibus, quos inter Bedam De sex etatibus mundi et Pauli diaconi Historiam Langobardorum fuisse complura inde decerpta ostendunt, catalogis ducum uenetorum et patriarcharum Gradensium, chartis etiam publicis maiori minoriue fide dignis, quas quamplurimas apud uenetos asseruatas fuisse ex maxima earum copia hodieque uindobone et uenetiis exstante coniicere licet. Quibus subsidiis ita usus est, ut in antiquioribus et rectam temporis computationem et iustum iudicium nonnunquam desideres, in recentioribus plurimum laudes. Primam operi manum admouisse uidetur circa annum 980  , deinde codice autographo teste decursu temporis narrationem produxit  , et demum anno 1008 stylum deposuit. Scribendi genus  ut plurimum simplex et dilucidum, lingua tamen Latina dialectum uenetam  prodit et compluribus contra grammatices regulas peccatis formisque uerborum Italam linguam quasi premonstrat  .

Liber non solum uenetiis inclaruit, sed cis Alpes quoque translatus esse uidetur, siquidem seculo  duodecimo Chronicon Gradense excerptum, eodem exeunte quedam chronici ueneti ab Annalista Saxone decerpta uidemus  ; quo tamen tempore autographus codex damnum passus, ultima folia, alteram scilicet Chronici Gradensis partem, amisit. Seculo decimo tertio transcriptus, decimo quarto liber tam Chronici ueneti quam Gradensis integer ab Andrea Dandulo, celeberrimo uenetiarum duce, Historie sue adhibitus est, et auctoribus librorum De uitis patriarcharum Aquilegiensium innotuit  . Posteris quoque seculis opus iterum transcriptum et doctis uenetis [ codex uaticanus numero 5269 signatus, membranaceus, in-8o maiori, et seculo XIII, intra annos scilicet 1237 et 1261, exaratus. Habentur ibi fol. 1-40 Chronicon uenetum, fol. 41-48 Chronicon Gradense,  fol. 49-96 Gesta pontificum Romanorum usque ad Gregorium II, quibus olim Lucas Holstenius usus est  , fol. 97-99 catalogus imperatorum Occidentis et Orientis [ C. olim Apostoli Zeni, postea bibliothece Predicatorum [ apographo in usum Marci Foscareni uenetorum ducis, dum legatus Rome morabatur, confecto se sumpsisse scribit. Quod quidem apographum ueram codicum lectionem minime expressit, prout ipsis iterum iterumque euolutis Giesebrechtus perspexit, quare lectionem nostram a notis Zanettii marginalibus haud raro discrepare noueris. Apographum hoc nuper in catalogo bibliothece Foscarine laudatum  , in bibliothecam Cesaream uindobonensem transiit [ C. bibliothece principis Barberini, n. 247 signatus, et seculo XII exaratus, ita inscribitur: Cronica de singulis patriarchis noue aquileie que gradensis ecclesia uocatur a tempore domini helie eiusdem ecclesie patriarche. Exhibet in quatuor membrane plagulis Chronici Gradensis excerpta hoc initio: Temporibus tyberii constantini augusti helias patriarcha aquileiensis in gradensi castro ecclesiam sancte eufemie fabricari precepit; et ultra quod in codicibus  1-4 exstat catalogum archiepiscoporum Gradensium usque ad Ursum II producit, qui a. 1012 cathedre admotus, eam 37 annis occupauit. Eam igitur Chronici partem codicis huius beneficio restituere licet. Nam cum chronicon uenetum usque ad  a. 1008 procedat, nonnisi annos uitalis, qui circa a 1012 obiit, et Ursi successionem a succedente quodam scriba addita coniicias. Ceterum codice nostro iam Ughellus in Gradensibus patriarchis, et apographum Philippi a Turre nactus Io. Fr. Bernardus Maria de Rubeis in Monumentis Ecclesie Aquileiensis usi sunt [ codicis uaticani n. 3922 eadem excerpta exhibentis lectiones adnotauit.

Quibus subsidiis adiuti, editionem nostram ita instituimus, ut codice 1 fundamenti loco posito, lacunas eius auxilio codicis 2 expleremus, et Chronici  Gradensis partem alteram, qualis in codice 5 exstat, aliquot locis ope Chronici Andree Danduli emendatam subiiceremus. Lectiones codicum minoris momenti et editionis Zanettiane raro tantum indicandas censuimus.





IOANNIS DIACONI CHRONICON uENETUM ET GRADENSE




CHRONICON uENETUM.

 Siquidem uenetie due sunt. Prima est illa que in antiquitatum hystoriis continetur, que a Pannonie terminis usque ad Adda fluuium protelatur; cuius et Aquilegia ciuitas extitit caput, in qua beatus Marcus euangelista diuina gratia perlustratus, Christum Iesum dominum predicauit. Secunda uero uenetia est illa quam apud insulas scimus, que Adriatici maris collecta sinu interfluentibus undis positione mirabili, multitudine populi feliciter habitatur [1 1Kb] . Qui uidelicet populus, quantum ex nomine datur intellegi et libris annalibus comprobatur, ex priori uenetia ducit originem. Quod autem in insulis maris inhabitat, hec causa fuit. Winulorum [2 1Kb] qui et Longobardorum gens de litoribus oceani partes septemtrionis egressa, cum per multorum bellorum  certamina diuersarumque terrarum [3 1Kb] circuitus tandem uenisset Pannoniam, ultra iam non audens procedere, sedem sibi in ea perpetue habitationis instituit . Ubi cum habitasset quadraginta duobus annis, tempore quo Iustinianus  gloriosissimus augustus Romanum imperium apud Constantinopolim gubernabat, directus ab eo est Narsis patritius, uir eunuchus, ad urbem Romam, ut exercitus Totile regis Gothorum, qui Ytaliam deuastabat, Deo auxiliante contereret . Qui cum uenisset, primum cum Longobardis omnimodam pacem instituit, atque deinde procedens ad bellum; uniuersam Gothorum gentem ipsorumque regem Totilam usque ad internitionem deleuit, et uniuersos Italie fines obtinuit.

 Hic Narsis prius cartolarius fuit, deinde propter uirtutem patriciatus honorem promeruit. Erat autem uir iustus, in religione catholicus, in pauperibus largus, in recuperandis basilicis satis studiosus, uigiliis et orationibus in tantum studens,  ut plus supplicationibus ad Deum profusis quam armis bellicis uictoriam obtineret . Sed cum de spoliis gentium quas contriuerat plurimum auri et argenti diuersarumque rerum immensas diuitias acquisisset, magnam a Romanis, pro quibus multa  contra eorum hostes laborauerat, inuidiam pertulit. Qui contra eum Iustino augusto, qui Iustiniano in regnum successerat, et eius coniugi Sophie in hec uerba suggesserunt dicentes, quia: Expedierat Romanis, Gothis potius seruire quam Grecis, ubi Narsis eunuchus imperat, et nos seruicio premit; et hec noster piissimus imperator ignorat. Nunc ergo aut libera nos de manu eius, aut certe et ciuitatem Romanam et nosmet ipsos gentibus trademus. Cumque hoc Narsis audisset, hec uerba breuiter retulit: Si male feci cum Romanis male inueniam. Tunc augustus in tantum aduersum Narsetem commotus, ut statim in Ytaliam Longinum prefectum mitteret, qui Narsetis locum teneret. Narsis uero his cognitis ualde pertimuit, et tantum maxime ab eadem Sophia  augusta territus est, ut egredi iam ultra Constantinopolim non auderet. Cui illa inter cetera, pro eo quod erat eunuchus, ita mandauerat, ut cum puellis in genicio lanarum faceret pensas diuidere. Ad que uerba Narsis dicitur hec responsa dedisse, talem se eidem telam orditurum, qualem ipsa dum uiueret deponere non posset. Itaque odio metuque exagitatus, in Neapolim Campanie ciuitatem secedens, legatos mox ad Longobardorum gentem direxit, mandans ut pauperrimam terram relinqueret, et ad Ytaliam cunctis repletam diuitiis possidendam ueniret. Simulque multitudo pomarum genera, aliarumque rerum species quarum Ytalia ferax est misit, quatinus eorum ad ueniendum animos posset illicere. Longobardi legata, nuncia, et que ipsi preoptabant  gratanter suscipiunt, deque futuris commodis animos attollunt, et egressi cum Alboin rege suo, Ytaliam possessuri adueniunt .

 Eodem tempore Romanam ecclesiam uir sanctissimus Benedictus papa regebat. Aquilegensi quoque ciuitati eiusque populis beatus Paulus patriarcha preerat; qui, Longobardorum rabiem metuens, ex Aquilegia ad Gradus insulam confugit, secumque beatissimi martiris Hermachore et ceterorum sanctorum corpora que ibi humata fuerant deportauit, et apud eundem Gradensem castrum honore dignissimo condidit, ipsamque urbem Aquilegiam-Nouam uocauit. In quo etiam loco post paucum tempus Helyas egregius patriarcha, qui tertius  post Paulum regendam suscepit ecclesiam, ex consensu beatissimi pape Pelagii, facta synodo 20  episcoporum, eandem Gradensem urbem totius uenetie metropolim esse instituit. Ad cuius roborem [4 1Kb] Heraclius post hec augustus beatissimi Marci sedem, quam dudum Helena Constantini mater de Alexandria tulerat, sanctorum fultus amore direxit. Ubi et actenus ueneratur pariter cum cathedra, in qua beatus martir sederat Hermachoras.

 At uero dum essent reuoluti anni ab incarnatione Domini quingenti quadraginta  , Longobardi uenetiam, que prima prouincia est Ytalie, penetrarent [5 1Kb] , uincentiam ueronamque, et reliquas ciuitates, excepto Pataui et Monte Silicis, Opitergio atque Mantua Altinoque, expugnantas cepissent; populi uero eiusdem prouintie, penitus recusantes Longobardorum ditioni subesse,  proximas insulas petierunt. Sicque uenetie nomen, de qua exierant, eisdem insulis indiderunt. Qui et actenus illic degentes, uenetici nuncupantur. Heneti uero, licet apud Latinos una littera addatur, grece [6 1Kb] laudabiles dicuntur. uerum postquam in his insulis future habitationis sedem optinere decreuerunt, quedam munitissima castra ciuitatesque edificantes, nouam sibi uenetiam et egregiam prouintiam recreauerunt. Nunc uero singularum nomina insularum necesse est conuenienter exprimere.

Prima illarum Gradus  dicitur; que dum constat altis menibus, ecclesiarumque copiis decorata, sanctorumque corporibus fulta, quemadmodum  antique uenecie Aquilegia, ita et ista totius noue uenetie caput et metropolis fore dinoscitur.

Secunda namque  Bibiones nominatur.

Tertia uero Caprulas  uocitatur, ad quam Concordiensis episcopus cum suis, Longobardorum timoratione territus, adueniens, auctoritate Deusdedi pape  episcopatus sui sedem inibi imposte rum manendam confirmauit et habitare disposuit

Quarta quidem insula  exstat [7 1Kb] , in qua dudum  ab Eraclio imperatore fuerat ciuitas magnopere constructa; sed uetustate consumpta, uenetici iterum illam paruam composuerunt. Postquam autem Opiterine  ciuitas a Rothari rege capta est, episcopus illius ciuitatis auctoritate Seueriani pape hanc Eraclianam petere ibique suam  sedem confirmare uoluit.

Quinta insula Equilus  nuncupatur; in qua  dum populi illic manentes episcopali sede carerent, auctoritate diuina nouus episcopatus ibi ordinatus est.

Sexta insula Torcellus  subsistit; que, licet urbium menibus minime [8 1Kb] clarescat, tamen aliarum insularum munitione circumscepta, in medio tutissima pollet.

Septima insula Morianas  uocitatur.

Octaua quidem insula Riuoaltus  subsistit. Ad quam ad extremum licet populi ad habitandum confluerent, tamen ditissima et sublimata [9 1Kb] omnibus manet; que non solum ecclesiarum seu domorum decoritate ostentatur, uerum etiam ducatus dignitatem atque episcopati sedem habere et possidere uidetur.

 Nona insula Metamaucus  dicitur, que non indiget aliqua urbium munitione, sed pulchro litore pene ex omni parte cingitur; ubi auctoritate apostolica episcopalem sedem populi habere consecuti sunt.

Decima uero insula Pupilia  manet.

Undecima Minor Clugies  dicitur; in qua monasterium sancti Michelis [10 1Kb] situm est.

Duodecima insula Clugies  Maior nuncupatur.

Est etiam in extremitate uenetie castrum quod Caput Argilis  dicitur. Sunt etenim apud eandem prouintiam quam plurime insule habitabiles.

 Per hec tempora apud Constantinopolym,  ut supra premissum est, Iustinus minor regnauit. uir in omni auaritia deditus, contemptor pauperum, senatorum spoliator. Cui tanta fuit cupiditatis rabies, ut archas iuberet ferreas fieri, in quibus ea que raplebat auri talenta congereret; quem etiam ferunt in heresim Pelagianam dilapsum. Hic, cum a diuinis mandatis aurem cordis auerteret, iusto Dei iudicio ammisso rationis intellectu amens effectus est Hic Tyberium [11 1Kb] cesarem adsciuit, qui eius palacium uel singulas prouincias gubernaret - hominem iustum, utilem, strenuum, sapientem, elemosinarium, in iudiciis equum, in uictoriis clarum, et, quod his omnibus supereminet, uerissimum christianum. Hic cum multas de thesauris quos Iustinus aggregauerat pauperibus erogaret, Suffia augusta  frequentius eum increpabat, quod rem publicam redigisset in paupertatem, dicens: Quod ego multis annis congregaui, tu intra paucum tempus prodige dispergis. Agebat [12 1Kb] autem ille: Confido in Domino quia non deerit pecunia fisco nostro, tantum ut pauperes elemosinam accipiant aut captiui redimantur.  Hic est enim magnus thesaurus, dicente Domino: Thesaurizate uobis thesauros in celis, ubi neque erugo neque tinea corrumpit, et ubi fures non effodiunt rec furantur. Ergo de his, que Dominus tribuit congregemus thesauros in celo, et Dominus nobis augere dignabitur in seculo. Igitur Iustinus cum 11 annis regnasset, amentiam, quam incurrerat, tandem cum uita finiuit. Bella sane que per Narsetem patricium Gothis uel Franchis illata per anticipationem diximus, huius temporis gesta sunt. Denique et cum Roma temporibus Benedicti pape, uastantibus omnia per circuitum Longobardis, famis penuria laboraret, multa milia frumenti nauibus ab Egipto dirigens, eam sue studio misericordie reuelauit [13 1Kb] .

 Mortuo igitur Iustino, Thiberius Constantinus,  Romanorum regum quinquagesimus, sumpsit imperium. Hic cum ut superius diximus, sub Iustino adhuc cesare palacium regeret, et multas quotidie elemosinas faceret, magnam ei Dominus auri copiam subministrauit. Nam deambulans per palacium, uidit in pauimento domus tabulam marmoream in qua erat crux dominica sculpta, et ait: Cruce Domini frontem nostram et pectora munire debemus, et ecce eam sub pedibus conculcamus! Et dicto citius iussit eam tabulam auferri. Deffossamque tabulam et erectam inueniunt subter et aliam hoc signum habentem. Qui et ipsam iussit auferri. Qua amota reperiunt et tertiam, iussuque eius cum fuisset ablata, inueniunt magnum thesaurum habentem  supra mille auri centinaria, sublatumque aurum pauperibus adhuc habundantius quam consueuerat largitur . Defuncto uero Paulo patriarcha, qui ecclesiam Gradensem rexerat annos 12, huic successit Probinus.  Narsis quoque patricius Ytalie cum in quadam ciuitate intra Ytaliam domum magnam haberet, cum multis thesauris ad supra memoratam urbem aduenerat, ibique in domo sua occulte cysternam magnam fodit, in qua multa milia centenariorum auri argentique reposuit. Interfectisque omnibus consciis, uni tantumodo seni hec, iuramentum ab eo exigens, commendauit. Defuncto uero Narsete supradictus senex ad Tiberium cesarem ueniens dixit: Si mihi, inquit, aliquid prodest, magnam rem tibi cesari dicam. Cui ille dixit:  Quid uis? Proderit enim tibi, si quod nobis profuturum esse narraueris. Thesaurum, inquit, Narsis reconditum habeo, quod in extremo uite potius celare non possum. Tunc cesar Tyberius gauisus, mittit usque ad locum pueros suos; precedente uero sene, hi secuntur attoniti. Peruenientesque ad cisternam,  deopertam ingrediuntur. In qua tantum auri uel argenti repertum est, ut per multos dies uix a deportantibus potuisset euacuari. Que ille pene omnia secundum suum morem erogatione largiflua dispensauit egenis. Hic cum augustalem coronam accepturus esset, cumque iuxta consuetudinem ad spectaculum circi populus expectaret: insidias ei preparans Sophia augusta ut Iustinianum Iustini nepotem ad dignitatem imperatoriam sublimaret, ille per loca sancta prius procedens, dehinc uocato ad se pontifice urbis cum consulibus ac prefectis, palacium ingressus, indutus purpura, diademate coronatus, et trono imperiali impositus, cum immensis laudibus in regni est gloria confirmatus. Quod eius aduersarii audientes,  nichilque ei qui in Deo spem suam posuerat officere ualentes, magno sunt confusionis pudore co hoperti. Transactis autem paucis diebus adueniens Iustinianus, pedibus se proiecit imperatoris, ob meritum gratie quindecim ei auri centenaria defferens, quem ille secundum patientie sue ritum coligens, sic in palacio assistere iussit. Sophia uero augusta, immemor promissionis quam quondam in Tyberium habuerat, insidias ei temptauit ingerere. Procedente autem eo ad uillam, ut iuxta ritum imperiale triginta diebus ad uindemiam iocundaretur, uocato clam Iustiniano uoluit eum sublimare in regno. Quo comperto, Tyberius cursu ueloci Constantinopolim regreditur, apprehensamque augustam omnibus thesauris spoliauit, solum ei uictus quotidiani alimentum  relinquens, segregatisque pueris eius ab ea, alios de fidelibus suis posuit qui ei parerent, mandans prorsus ut nullus de anterioribus ad eam haberet accessum; Iustinianum uero uerbis solummodo obiurgatum, tantum in posterum amore dilexit, ut filio eius filiam suam promitteret, rursumque filio suo filiam eius expeteret. Sed hec res nescio quam ob causam ad effectum minime peruenit. Huius exercitus ab eo directus Persas potentissime debellauit. uictorque regrediens tantam molem prede cum 20 pariter elephantis detulit, ut humane crederetur posse sufficere cupiditati.

. Mortuo  uero apud Aquilegiam patriarcha Probino, qui ecclesiam uno rexerat  anno, eidem ecclesie sacerdos Heylas preficitur , qui hec que suprascripta sunt ordinauit, domumque sibi a fundamentis edificauit. Etiam dicta corpora sanctorum miro modo collocauit, asserens in synodo supra statutum: Karissimi fratres, interuenientibus malis nostris, cottidie hostile perpetimur flagellum. Iam pridem ab Atila Unorum rege Aquilegia, ciuitas nostra, funditus destructa est, et postea Gothorum incessu et ceterorum barbarorum  cassata, uix aspirans; sed et nunc Longobardorum infande gentis flagella sustinere non potest. Quapropter dignum ducit mansuetudo nostra, si uestre placet sanctitati, in hunc castrum Gradensem nostram confirmare metropolym.

Quo dicto omnibus placuit episcopis, et facto libello statute sue, id est de memorato Calcedonense synodo et de ac ipsa sede subter manibus suis conscripserunt: id est primus Helyas patriarcha; deinde Marcianus episcopus sancte ecclesie Opetergine, Leonianus episcopus Tyborniensis, Petrus episcopus Altinatis, uindemius episcopus Cessensis  , Bergullus episcopus Patauine ecclesie, Iohannes episcopus Celeiane  , Clarissimus episcopus Concordiensis, Patricius episcopus Emonensis  ,  Adrianus episcopus Polensis, Maxentius episcopus Iuliensis  , Seuerus episcopus Tergestine ecclesie, Solatius episcopus ueronensis, Iohannes episcopus Parentine ecclesie, Aaaron episcopus Auonciensis  , Ingenuus episcopus secunde Retie, Agnellus episcopus Tridentine, uigilius episcopus Scarauaciensis  , Fontegius episcopus Feltrensis, Martianus episcopus Petenatis, Laurentius presbyter, et Marinus presbyter, atque Emeritus presbyter prouinciales, et ceteri presbyteri tam metropolitani quamque et plebani. Omnes isti suprascripti consentierunt, et omnia in eodem loco confirmauerunt.

 Tyberius igitur Constantinus postquam imperium septem rexerat annis, sentiens sibi diem mortis imminere, una cum consilio Sophie auguste  Mauricium genere Capadocem, uirum strenuum, ad imperium elegit, ornatamque suam filiam regalibus ornamentis, ei eam tradidit dicens: Sit tibi imperium meum cum hac puella concessum. Utere eo felix, memor semper ut equitate et iusticia delecteris. Hoc posquam dixit, de hac luce ad eternam patriam migrauit, magnum luctum populis de sua morte relinquens. Fuit enim summe bonitatis, in elemosinis promptus, in iudiciis iustus, in iudicando cautissimus, nullum despiciens, sed omnes in bona uoluntate complectens, omnes diligens. Ipse quoque est dilectus a cunctis. Quo defuncto, Mauricius indutus purpura redimitusque diademate, ad circum processit, adclamatisque sibi laudibus largitisque populo muneribus,  primus ex Grecorum genere in imperium confirmatus est.

 Hoc tempore Mauricius imperator Childeperto regi Francorum quinquaginta milia solidos per legatos suos direxit, ut cum exercitu super Langobardos irrueret, eosque de Ytalia exterminaret. Legati oblatis muneribus pacem cum Childeperto fecerunt. Qui cum ad Gallias remeasset, cognito imperator Mauricius quia cum Langobardis fedus inierat,  solidos quos eidem ob Langobardorum detrimentum dederat repetere cepit; sed ille, suarum uirium potentia fretus, pro hac re nec responsum reddere uoluit.

 Denique post Benedictum papam Pelagius Romane ecclesie pontifex absque iussione principis ordinatus est, eo quod Langobardi Romam per circuitum obsiderent, nec posset quisquam a Roma progredi. Hic Pelagius Helye Aquilegensi episcopo, nolenti tria capitula Calcedonensis synodi suscipere, epistolam satis utilem misit, quam beatus Gregorius cum esset adhuc diaconus conscripsit.

 Circa hoc fuit, ut diluuii effusione in tantum apud urbem Romam fluuius Tyberis excreuit, ut aque eius super muros urbis influerent et maximas  in ea regiones occuparent. Tunc per alueum eiusdem fluminis cum multa serpentium multitudine draco etiam aque magnitudine per urbem transiens usque ad mare transcendit. Subsecuta est statim post hanc inundationem grauissima pestilentia, quam inguinariam appellant. Que tanta strage populi deuastauit urbem, ut de inextimabili multitudine uix pauci remanerent. Primumque Pelagium papam, uirum uenerabilem, perculit et sine mora extinxit. Deinde pastore interempto sese per populos extendit.

 In hac tanta tribulatione beatissimus Gregorius, qui tunc leuita erat, a cunctis generaliter papa electus est. Qui dum septiformem letaniam fieri ordinasset, intra unius hore spacium, dum hi Deum deprecarentur, octoginta ex eis subito ad terram  corruentes spiritum exalarunt. Septiformis autem letania ideo dicta est, quia omnis Urbis populus a beato Gregorio in septem partibus deprecaturus Dominum est diuisus. In primo enim choro fuit omnis clerus, in secundo omnes abbates cum monachis suis, in tertio omnes abbatisse cum congregationibus suis, in quarto omnes infantes, in quinto omnes laici, in sexto uniuerse uidue, in septimo omnes mulieres coniugate. Ideo autem de beato Gregorio plura dicere ommittimus, quia iam ante aliquot annos eius uitam Deo auxiliante texuimus  . In qua que dicenda fuerant, iuxta tenuitatis nostre uires uniuersa descripsimus.

 Hoc tempore idem beatus Gregorius Augustinum  et Mellitum et Ioannem cum aliis pluribus monachis timentibus Deum in Britaniam misit, eorumque predicatione ad Christum Anglos conuertit.

 His diebus cum essent anni ab incarnatione Domini 588, defuncto Helya patriarcha Aquilegensi, postquam 15 annos sacerdotium gesserat, sepultus est apud Gradensem metropolim in ecclesia sancte Eufemie  Quem Smaragdus patricius,  ueniens de Rauenna in Gradum, per semet ipsum ex basilica extrahens, Rauennam duxit cum aliis tribus ex Hystria episcopis, id est Ioanne Parentino et Seuero atque uendemio, nec non etiam Antonio iam sene ecclesie defensore. Quibus comminans exilia atque uiolentiam inferens, communicare compulit Ioanni Rauennati episcopo trium capitulorum damnatori, qui tempore pape uigilii uel Pelagii a Romane ecclesie describerat [14 1Kb] societate. Exempto uero anno, e Rauenna ad Gradum reuersi sunt, quibus nec plebs communicare uoluit, nec ceteri episcopi eos receperunt. Smaragdus patricius a demonio non iniuste correptus, successorem Romanum patricium accipiens, Constantinopolym remeauit. Post hec facta est synodus decem episcoporum in  Mariano. Ubi receperunt Seuerum patriarcham Aquilegensem dantem libellum erroris sui, quia trium capitulorum damnatoribus communicauerat Rauenne. Nomina uero episcoporum qui se ab hoc scismate cohibuerunt, hec sunt: Petrus de Altino clarissimus, Ingenuinus de Sabione, Agnellus Tridentinus, Iunior ueronensis, Horontius uicentinus, Rusticus de Taruisio, Fonteius Feltrinus, Agnellus de Acilo, Laurentius Bellunensis. Cum patriarcha autem communicauerunt isti episcopi: Seuerus Parentinus, Ioannes patricius, uendemius et Ioannes.

 Hoc anno fuit pestis inguinaria iterum apud Rauennam, Gradus et Hystriam nimium grauis, sicut et prius ante triginta annos extiterat.  Igitur Mauricius augustus, postquam uno et  uiginti annis rexit imperium cum filiis Theodosio et Tyberio et Constantino, a Focate, qui fuit strator Priscii patricii, occiditur. Fuit autem utilis rei publice, nam sepe contra hostes dimicans uictoriam obtinuit. Hunni quoque, qui et Auares appellantur, eius uirtute deuicti sunt.

 His diebus defuncto Seuero patriarcha, ordinatur in loco eius Ioannes abbas patriarcha in Aquilegia uetere cum consensu regis et Gisulphi ducis. In Gradus quoque ordinatus est a Romanis Marcianus antistes  .

 Focax igitur, ut premissum est, extinto Mauricio eiusque filiis, Romanorum regnum inuadens, per octo annorum curricula principatus est.  Huius secundo anno indictione octaua Gregorius papa migrauit ad Dominum. Hic rogante papa Bonifacio statuit sedem Romane et apostolice ecclesie caput esse omnium ecclesiarum, quia ecclesia Constantinopolitana primam se omnium ecclesiarum scribebat. Idem alio papa Bonifacio petente, iussit in ueteri fano, quod Pantheum uocabatur, ablatis ydolatre sordibus ecclesiam beate semperque uirginis Marie et omnium martirum fieri, ut ubi quondam  non deorum sed demoniorum cultus agebatur, ibi deinceps omnium fieret memoria sanctorum. Huius tempore prassini et ueneti per Orientem et Egyptum ciuile bellum faciunt, ac sese mutua cede prosternunt. Perse quoque aduersus rem publicam grauissima bella gerentes, multas Romanorum prouincias et ipsam Ierosolimam auferunt; et destruentes ecclesias, sancta quoque prophanantes, inter ornamenta locorum sanctorum uel communium etiam uexillum dominice crucis abducunt. Contra hunc Focatem Eraclianus, qui Africam regebat, rebellauit; atque cum exercitu ueniens, eum regno uitaque priuauit, remque publicam Romanam Eraclius, eius filius, regendam suscepit.

Defuncto autem Marciano, qui ecclesiam Gradensem  rexerat annos tres, dies quinque, successit Candidianus.

 His diebus defuncto Heraclio, qui uiginti et quinque annos gubernarat imperium, Eraclonas [15 1Kb] , eius filius, cum matre Martina regni iura suscepit, rexitque imperium duobus annis. Quo uita decedente, successit in loco eius Constantinus, germanus eiusdem, alius filius Heraclii, in perauitque mensibus sex.

 Rursum mense Nouembris et Decembris stella cometis apparuit. Candidiano [16 1Kb] patriarcha quoque defuncto apud Gradus, qui ecclesiam Gradensem rexerat annos quinque, ordinatur patriarcha Epiphanius, qui fuerat primicerius notariorum, ab episcopis qui erant sub Romanis; et ex illo tempore  ceperunt esse duo patriarche.

 Mortuo uero iam dicto Constantino filio Heraclii, Constantinus eiusdem filius ad regni dignitatem ascendit, tenuitque regnum annis octo et uiginti.

 Circa hec tempora regis Persarum coniunx, nomine Cesara, de Perside exiens, cum paucis suis fidelibus priuato habitu propter christiane fidei amorem Constantinopolym uenit. Que ab imperatore honorifice suscepta, post aliquos dies, ut desiderabat, baptismum consecuta et ab augusta de sacro fonte leuata est. Quod uir eius Persarum rex audiens, legatos Constantinopolym ad augustum [17 1Kb] direxit, quatenus eidem uxorem suam redderet. Qui  ad imperatorem uenientes, uerba regis Persarum nunciant, qui suam requirebat reginam. Imperator hec audiens, remque omnino ignorans, eis responsum reddidit dicens: De regina quam queritis fatemur nos nichil scire; preter quod ad nos hic aliqua mulier priuato habitu aduenit. Legati uero responderunt dicentes: Si placet, nostro conspectui uelimus hanc quam dicitis mulierem uidere. Que cum iussu imperatoris aduenisset, mox eam legati conspiciunt, ad eius uestigia prouoluuntur, eique uenerabiliter  quia eam suus uir requireret suggesserunt. Quibus illa respondit: Ite, renunciate regi uestro et domino, quia nisi, sicut ego iam credidi, ita et ipse in Christum crediderit, me iam ultra consortem thori habere non poterit. Quid multa? Reuersi legati ad patriam, uniuersa que audierant suo regi renunciant; qui nichil moratus cum sexaginta milibus uiris Constantinopolym pacifice ad imperatorem uenit. A quo gratanter et satis digne susceptus est. Qui cum uniuersis Christum dominum credens, pariter cum omnibus suis sacri baptismatis unda perfusus est, et ab augusto de fonte leuatus, catholica fide confirmatus est. Multisque muneribus ab augusto honoratus, accepta sua coniuge, letus et gaudens ad suam patriam repedauit.

 Anno ab incarnatione Domini sexcentesimo secundo [18 1Kb] Epiphanius patriarcha mortuus est, qui ecclesiam Gradensem rexit annos 5 et menses 3. Huic successit Cyprianus patriarcha.

 His diebus Constantinus augustus, qui et Constans est appellatus, Ytaliam a Longobardorum manibus eripere cupiens, Constantinopolym egressus, per littora iter habens Athenas uenit, indeque mare transgressus, Tarentum applicuit; qui tamen prius ad solitarium quemdam, qui prophecie spiritum habere dicebatur, adiit, studiose ab eo scissitans utrum gentem Longobardorum, que in Ytalia habitabat, superare et obtinere posset. Circa hec namque tempora Cyprianus patriarcha hominem exuit, qui Gradensem ecclesiam rexerat annos uiginti  quinque, menses tres, dies uiginti. Huic successit Primogenitus, Romane sedis subdiaconus regionarius. Igitur cum seruus Dei Constantino augusto spacium unius noctis expetisset, ut pro hoc ipso Dominum supplicaret, facto mane ita eidem augusto respondit: Gens Langobardorum superari modo ab aliquo non potest; quia regina quedam ex alia prouincia ueniens basilicam beati Ioannis baptiste in Langobardorum finibus construxit. Et propter hoc ipse beatus Ioannes pro Langobardorum gente continuo intercedit. ueniet autem tempus quando ipsius oraculum habebitur despectui, et tunc gens ipsa peribit. Quod nos  ita factum esse probauimus, qui ante Langobardorum perditionem eandem beati  Iohannis basilicam, que utique in loco qui Modicia dicitur est constituta, per uiles personas ordinari conspeximus, ita ut indignis et adulteris non pro uite merito, sed datione premiorum, isdem locus largiretur.

 Igitur, ut diximus, Constantinus augustus cum Tarentum uenisset, egressus exinde Beneuentiorum fines inuasit, omnesque pene per quas gens uenerat Langobardorum ciuitates cepit. Luceriam quoque, opulentam Apulie ciuitatem,  expugnatam fortius inuadens diruit et ad solum usque prostrauit. Arentiam sane, propter munitissimam loci positionem, capere minime potuit. Deinde cum omni suo exercitu Beneuentum circundedit, et eam uehementer expugnare cepit. Ubi tunc Romald Grimualdi filius adhuc iuuenculus ducatum tenebat. Qui statim ut imperatoris aduentum cognouit, nutricium suum nomine Sensualdum ad patrem Grimaldum transportandum direxit, obsecrans ut quantocius ueniret, filioque suo ac Beneuentanis, quos ipse notriuerat, potenter succurreret. Quod Grimoald rex audiens, statim cum exercitu, filio laturus auxilium, Beneuentum pergere cepit. Quem plures ex Langobardis itinere relinquentes, ad propria remearunt, dicentes quia expoliasset palatium, et iam non reuersurus repeteret  Beneuentum. Interim imperatoris exercitus Beneuentum diuersis machinis uehementer expugnabat. Econtra Romald cum Langobardis fortiter resistebat. Qui quamuis cum tanta multitudine congredi manu ad manum propter paucitatem exercitus non auderet, frequenter tamen cum expeditis iuuenibus hostium castra irrumpens, magnas eisdem inferebat undique clades. Cumque Grimoald eius pater iamque properaret, eumdem nutricium eius, de quo premisimus, ad filium misit, qui ei suum aduentum nunciaret. Qui cum prope Beneuentum uenisset, a Grecis captus, imperatori delatus est; qui ab eo unde adueniret requirens, ille se a Grimoaldo rege uenire dixit, eundemque regem citius aduentare nunciauit. Statimque imperator exterritus, consilium cum suis  iniit, quatinus cum Romaldo pacisceretur, ut Neapolim posset reuerti.

 Acceptaque obside Romaldi sorore, cui nomen Gisa fuit, cum eodem pacem fecit, eius uero nutritium Sesualdum ad muros duci precepit, mortem ei minatus si aliquid Romaldo aut ciuibus de Grimoaldi aduentu nunciaret, sed potius asseueraret eumdem uenire minime posse. Quod ille ita se facturum, ut ei precipiebat, promisit; sed cum prope muros aduenisset, uelle se Romaldum uidere dixit. Qui, cum Romoald citius uenisset, sic ad eum locutus est: Constans esto, domine Romoald, et habens fiduciam noli turbari, quia tuus genitor citius tibi auxilium prebiturus aderit. Nam scias eum hac nocte iuxta  Sangrum fluuium cum ualido exercitu manere; tantum obsecro ut misericordiam exhibeas cum mea uxore et filiis, quia gens ista perfida me uiuere non sinebit. Cumque hoc dixisset, iussu imperatoris caput eius abscisum atque cum belli machina quam petrariam uocant in urbem proiectum est. Quod caput Romoald sibi deferri iussit et lacrimans osculatus est dignoque in loculo tumulari precepit.

 Metuens igitur imperator subitum Grimoaldi regis aduentum, dimissa Beneuenti obsidione, Neapolym proficiscitur. Cuius tamen exercitum Mitola Capuanus comes iuxta fluenta Caloris fluminis in loco qui usque hodie Pugna dicitur uehementer adtriuit.

 Posquam uero imperator Neapolym peruenit, unus ex eius optimatibus, cui nomen Saburrus  erat, ab augusto, ut fertur, uiginti milia militum expetiit, seque cum Romoaldo pugnaturum uictoremque spopondit. Qui cum accepto exercitu, ad locum, cui Fornitus nomen est, aduenisset ibique castra posuisset, Grimoald, qui iam Beneuentum aduenerat, hec audiens, contra eum proficisci uoluit. Cui filius Romald: Non est opus, inquit, sed tantum partem nobis de exercitu uestro tribuite; ego Deo fauente cum eo pugnabo, et cum uicero, maior utique gloria uestre potentie adscribetur. Factumque est; et accepta aliqua parte de patris exercitu, pariterque cum suis hominibus contra Saburrum proficiscitur; qui, priusquam bellum cum eo iniret, a quatuor partibus tubas insonare precepit, moxque super eos audacter irrupit. Cumque utreque acies  forti intentione pugnarent, tunc unus de regis exercitu nomine Amalongus, qui regium contum ferre erat solitus, quendam Greculum eodem conto utrisque manibus fortiter percutiens, de sella super qua equitabat substulit, eumque inter era super caput suum leuauit. Quod cernens Grecorum exercitus, immenso pauore perterritus in fugam conuertitur, ultimaque pernicie cesus sibi fugiens, Romaldo et Langobardis uictoriam peperit. Ita Saburrus, qui se imperatori suo uictorie tropheum de Langobardis promiserat patrare, ad eum cum paucis remeans ignominiam deportauit. Romald uero, patrata de inimicis uictoria, Beneuentum triumphans reuersus est, patrique gaudium et cunctis securitatem conuexit.

  At uero Constans augustus, cum nichil se contra Langobardos gessisse conspiceret, omnes seuicie sue minas contra suos, hoc est Romanos, retorsit: nam egressus Neapolym, Romam perexit. Cui sexto ab Urbe miliario uitalianus papa cum sacerdotibus et Romano populo occurrit. Qui augustus cum ad beati Petri limina peruenisset, obtulit ibi palium auro textum, et manens apud Romam duodecim diebus, omnia que fuerant antiquitus constituta ex ere in ornamentum ciuitatis deposuit, in tantum ut etiam basilicam beate Marie, que aliquando Pantheum uocabatur, et conditum fuerat in honorem omnium deorum, et ibi per concessionem superiorum principum locus erat omnium martyrum,  discoperiret, tegulasque ereas exinde auferet, eosque simul cum aliis omnibus ornamentis Constantinopolym transmitteret. Deinde reuersus imperator Neapolym itinere terreno, perexit ciuitatem Regium, Ingressusque Siciliam per indictionem septimam, habitauit in Syracusa, et tales afflictiones imposuit populo seu habitatoribus uel possessoribus Calabrie, Sicilie, Africe atque Sardinie, quales antea nunquam audite sunt, ita ut etiam uxores a maritis, uel filii a parentibus separarentur. Sed et alia multa et inaudita harum regionum populi perpessi sunt, ita ut alicui spes uite non remaneret. Nam et uasa sacrata uel cymilia sanctarum Dei ecclesiarum imperiali iussu et Grecorum auaritia sublata sunt. Mansit autem imperator in Sicilia ab indictione septima usque in  duodecimam; sed tandem tantarum iniquitatum penas luit, atque dum se in balneo lauaret, a suis extinctus est.

 Interfecto igitur apud Syracusas Constante imperatore, Mezetius in Sicilia regnum arripuit, sed absque orientalis exercitus uoluntate. Contra quem Ytalie milites alii per Hystriam, alii per partes Campanie, alii uero a partibus Africe et Sardinie uenientes in Syracusas, eum uita priuarunt, multique ex iudicibus eius detruncati, Constantinopolym perducti sunt, cum quibus pariter et falsi imperatoris caput est deportatum.

 Hec audiens gens Sarracenorum, que iam Alexandriam et Egyptum peruaserat, subito cum multis nauibus uenientes, Siciliam inuadunt,  Syracusas ingrediuntur, multamque stragem faciunt populorum, uix paucis euadentibus, qui per munitissima castra et iuga confugerunt montium, auferentes quoque predam nimiam et omne illud quod Constans augustus a Roma abstulerat ornatum in ere et diuersis speciebus; sicque Alexandriam reuersi sunt.

Anno autem ab incarnatione Domini sexcentesimo quadragesimo septimo Primogenitus patriarcha ex hac luce migrauit, qui ecclesiam Gradensem gubernauit annos 20, menses 3 [19_20 1Kb] , dies 7. Huic successit Maximus; cuius tempore Maurus Altinensis episcopus, non ferens Langobardorum insaniam, Seuerini pape auctoritate ad Torcellensem insulam uenit  , ibique suam sedem corroborare et pro futuro manere  decreuit. Qui Altinensem ecclesiam gubernauit annos 4, et mortuus est. Huic successit Iulianus episcopus.

 Igitur extincto, ut diximus, punitoque qui ei successerat Mezenzio tyranno, Romanorum regnum Constantinus, Constantii augusti filius, suscepit regendum. Sarraceni Siciliam inuadunt, et preda nimia secum ablata, mox Alexandriam redeunt.  Agatho papa, ex rogatu Constantini, Heraclii et Tyberii, principum piissimorum, misit in regiam urbem legatos suos, in quibus erat Ioannes Romane ecclesie tunc diaconus, non longe post episcopus, pro adunatione facienda sanctarum Dei ecclesiarum.   Qui benignissime suscepti a reuerendissimo fidei catholice defensore Constantine, iussi sunt, remissis disputationibus philosophicis, pacifico colloquio de fide uera perquirere. Datis igitur eis de bibliotheca Constantinopolitana cunctis antiquorum patrum, quos petebant, libellis, affuerunt autem et episcopi 150, presidente Gregorio patriarcha regie  urbis, et Antiochie Macario; et conuicti sunt qui unam uoluntatem et operationem astruebant in Christo, falsasse [21 1Kb] patrum catholicorum dicta per plurima. Finito autem conflictu, Gregorius correptus est, Macarius uero cum suis sequacibus simul et precessoribus Cyro, Sergio, Honorio, Pyrrho, Paulo et Petro anathematizatus, et in locum eius Theophanius de Sicilia Antiochie episcopus factus, tantaque gratia legatos catholice pacis comitata est, ut Iohannes Portuensis episcopus, unus ex ipsis, dominica octauarum pasce missas publicas in ecclesia sancte Sophie coram principe et patriarcha latine celebraret. Hec est sexta synodus uniuersalis, Constantinopoly celebrata et Greco sermone scripta, temporibus pape Agathonis, exequente ac residente  piissimo principe Constantino intra palacium suum, simulque legatis apostolice sedis et episcopis 150 residentibus. Prima enim uniuersalis in Nicea congregata contra [22 1Kb] Arium 318 patrum, temporibus Iulii pape sub Constantino principe; secunda in Constantinopoly 150 patrum contra Macedonium et Eudoxium, temporibus Damasi pape et Gratiani principis, quando Nectarius eidem urbi est ordinatus episcopus; tertia in Epheso 200 patrum contra Nestorium Auguste urbis episcopum, sub Theodosio Magno principe et papa Celestino; quarta in Calcedone patrum 630, sub Leone papa temporibus Marciani principis, contra Euthicen nephandissimum presulem monachorum; quinta item in Constantinopoly,  temporibus uigilii pape sub Iustiniano principe, contra Theodorum et omnes hereticos; sexta hec de qua in presenti diximus. Sancta et perpetua uirgo Christi Edildruda, filia Anne regis Anglorum, et primo alteri uiro permagnifico, et post Hecfrido regi coniux data, postquam 12 annos thorum incorrupta seruauit maritalem, post reginam, sumpto uelamine sacro, uirgo sanctimonialis efficitur. Nec mora, etiam uirginum mater et nutrix pia sanctarum, accepto in construendum monasterium loco, quem Eilge uocant. Cuius merita uiuacia testatur etiam mortua caro, que et post 16 annos sepulture cum ueste qua inuoluta est incorrupta reperitur.

Mortuo quoque Maximo hac tempestate, qui ecclesiam  Gradensem gubernauit annos 20, huic successit Stephanus patriarcha.  Circa hec tempora Lupus dux Foriulanus in Gradus insula cum equestri exercitu per strata que antiquitus per mare facta fuerant introiuit, et, depredata ipsa ciuitate, Aquilegiensis ecclesie thesauros exinde auferens portauit.

  Inter hec Constantinus imperator apud Constantinopolym moritur, et eius filius minor Iustinianus Romanorum regnum suscepit, cuius per annos 10 gubernacula tenuit. Hic Africam a Saracenis abstulit, et cum eisdem pacem terra marique fecit. Hic Sergium pontificem, quia in erroris illius synodo, quam Constantinopoly fecerat, fauere et subscribere noluit, misso Zacaria prothospatario suo, iussit Constantinopolym deportari. Sed militia Rauenne uicinarumque partium iussa principis nephanda contemnens, eumdem Zacariam cum contumeliis ab urbe Roma et iniuriis pepulit. Iustinianus ob culpam perfidie regni gloria priuatus exul in Pontum secedit. Anno ab incarnatione Domini sexcentesimo septuagesimo secundo Stephanus patriarcha  ex hac luce migrauit, qui ecclesiam Gradensem rexit annis quinque. Huic Agathon.

 Contra hunc suprascriptum Iustinianum Leo augustalem dignitatem arripiens, eum regno priuauit. Regnumque Romanorum tribus annis regens, Iustinianum exulem in Ponto seruauit.

Rusumque Tiberius contra hunc Leonem insurgens, regnum eius inuasit, eumque toto quo ipse regnauit tempore in eadem ciuitate in custodia tenuit.

 At uero Iustinianus, qui ammisso principatu in Ponto exulabat, auxilio Terebelli uulgarum regis, regnum rursus recipiens, eos qui se expulerant patricios occidit. Leonem quoque et Tyberium, qui locum eius usurpauerant, cepit, et in medio circo coram omni  populo iugulari fecit; Gallicium uero patriarcham Constantinopolytanum, erutis oculis, Romam misit, Cyrumque abbatem, qui eum in Ponto exulem aluerat, episcopum in locum Gallicii constituit. Hoc Constantinum papam ad se uenire iubens, honorifice suscepit ac remisit, quem prostratus in terra pro suis peccatis intercedere rogans, cuncta eius ecclesie priuilegia renouauit. Qui cum exercitum in Ponto mitteret ad comprehendendum Philippicum, quem ibi relegauerat, multum cum eisdem uenerabilis papa prohibuit ne hoc facere deberent; sed tamen inhibere non potuit.  Conuersus omnis exercitus ad partes Philippici, fecit eum ibidem imperatorem. Reuersusque cum eo ad Constantinopolym, pugnauit  contra Iustinianum ad duodecimum ab urbe miliarium. Euicto atque occiso Iustiniano, regnum suscepit Philippicus.

Hoc quoque tempore mortuo Agathone patriarcha, qui ecclesiam Gradensem rexerat annos 10, huic successit Christophorus. Circa hec tempora Iulianus Altinensis episcopus mortuus est, qui ecclesiam rexerat annos quadraginta octo. Huic successit Deusdedi episcopus, qui sancte genitricis ecclesiam deuotissime  componere uariisque marmoribus condecorare perfecerat.

 At uero Philippicus, qui et Bardanis dictus, postquam imperiali dignitate confirmatus est, Cyrum, de quo dixeramus, de pontificatu eiectum ad gubernandum monasterium suum Pontum redire precepit. Hic Philippicus Constantino pape litteras praui dogmatis direxit; quas ille cum apostolice sedis concilio respuit. Et huius rei causa fecit picturas in porticu sancti Petri, que gesta sex sanctarum synodorum uniuersalium retinent. Nam huiusmodi picturas, cum haberentur in urbe regia, Philippicus iusserat auferri. Statuit populus Romanus ne heretici imperatoris nomen aut cartas aut figuram solidis susciperent. Unde nec eius effigies  in ecclesia introducta est, nec nomen ad missarum solemnia prolatum.

Hic cum annum unum et sex menses regnum gessisset, contra Anastasius, qui et Artemius dictus est, insurgens, eum extra regnum expulit oculisque priuauit, nec tamen occidit. Hic Anastasius litteras Constantino pape Romam per Scolasticum, patricium et exarcum Ytalie, direxit, quibus se fauctorem catholice fidei et sancti sexti concilii predicatorem se esse declarauit.

Igitur dum apud eandem prouintiam [23 1Kb] populorum multitudine permanerent, tribunis tantummodo maluerunt subesse. Unde factum est quo, spatio centum quinquaginta annorum, unoquoque anno ad huius officii fastigium sublimabant, qui illorum causas  examinis censura experiri satagerent. Et quoniam omnino patrios fines dolebant a barbaris possideri, maxima inter utrasque partes iurgia uersabantur, ita ut inter se uicissim molestias et depopulationes conferre decertarent. Temporibus nempe imperatoris Anastasii et Liuprandi Langobardorum regis  omnes uenetici una cum patriarcha et episcopis conuenientes, communi consilio determinauerunt, quod dehinc honorabilius esset sub ducibus quam sub tribunis manere. Cumque diu pertractarent quem illorum ad hanc dignitatem proueherent, tandem inuenerunt peritissimum et illustrem uirum Paulitionem nomine; cui iusiurandi [24 1Kb] fidem dantes, eum apud Eraclianam ciuitatem ducem constituerunt.  Qui tante fuerat temperantie, ut equo moderamine suos diiudicaret. Cum Liuprando uero rege inconuulse pacis uinculum confirmauit; apud quem pacti statuta, que nunc inter ueneticorum et Langobardorum populum manent, impetrauit. Fines etiam Ciuitatis noue, que actenus a ueneticis possidentur, iste cum eodem rege instituit, id est a Plaue  maiore, secundum quod designata loca discernuntur, usque in Plauisellam.

 Anno incarnationis Domini 717 [25 1Kb] Christoforus patriarcha ex hac luce migrauit. Huic successit Donatus.

Circa hec tempora Deusdedi Torcellensis episcopus, qui ecclesiam rexerat annis 24, ex hac luce migrauit; cui successit Honoratus episcopus.

 Theodosius anno 1. Hic electus est, imperatorem Anastasium apud Niceam graui prelio uicit, datoque sibi sacramento, clericum fieri ac presbiterum fecit ordinari. Ipse uero ut regnum accepit, cum esset catholicus, mox in regia urbe ymaginem illam uenerandam, in qua sancte sex synodus erat depicta, et a Philippico fuerat deiecta, pristino in loco erexit. Tyberis fluuius alueum suum egressus, multa Romane fecit exitia ciuitati, ita ut in uia  lata ad unam et semis staturam excresceret, atque a porta sancti Petri usque ad pontem Moluium aque descendentes coniungerent. Mansit autem diebus septem, donec agentibus letanias crebris uicibus decimum diem reuertit.  His temporibus multi Anglorum gentes, nobiles et ignobiles, uiri et femine, duces et priuati, diuini amoris instinctu, de Britania Romam uenire consueuerant. Inter quos etiam reuerendissimus abbas Ceolfridus annos natus 74, cum esset presbiter annis quadraginta septem, abbas autem annis 35, ubi Lingonas peruenit, ibi defunctus, atque in ecclesia beatorum geminorum martyrum sepultus est. Qui inter alia donaria que afferre disposuerat, misit ecclesie sancti Petri pandente a beato Hieronimo in  Latinum ex Hebreo uel Greco fonte translatum.

Eodem tempore mortuo Honorato episcopo, qui Altinensem ecclesiam rexerat annis 7, uitalis ad regendam suscepit ecclesiam.  Leo annis 8. Sarraceni cum immenso exercitu Constantinopolym uenientes triennio ciuitatem obsident, donec, ciuibus multa instantia ad Deum clamantibus, plurimi eorum fame, frigore, pestilentia perirent, ac si [26 1Kb] pertesi obsidionis abscederent. Qui in die regressi, uulgarorum gentem, que est supra Danubium, bello agrediuntur, et ab hac quoque uicti refugiunt, ac naues repetunt suas; quibus, cum altum peterent, ingruente subita tempestate, plurimi etiam, mersis siue confractis per littora nauibus, sunt necati.   Liuprandus audiens quod Saraceni, depopulata Sardinia, etiam loca fedarent illa ubi ossa sancti Augustini episcopi propter uastationem barbarorum olim translata et honorifice fuerant condita, misit, et dato magno precio accepit, et transtulit ea in Ticino, ibique cum debito tanto patri honore recondidit.

Anno ab incarnatione Domini 727, mortuo Paulitione duce apud Ciuitatem nouam, qui ducauit annis 20, mensibus 6, successit Marcellus dux. Eo quoque tempore Leo imperator migrauit a seculo; cui successerat Constantinus.

 Circa hec tempora Donatus patriarcha ex hac luce migrauit, qui ecclesiam Gradensem rexit annis 7. Huic successit Antoninus patriarcha.

Eodem quoque tempore prelibato Marcello duce mortuo, qui apud Ciuitatem nouam uenecie ducatum annis 12 et diebus 20 gubernauerat; cui successit Ursus dux, qui etiam in eadem [26* 1Kb] ciuitate sepedictum ducatum rexerat annis 11 et mensibus 5. Unde postmodum uenetici illum acri liuore interimentes, quinque annorum spatio magistris militum tantummodo subditi manere uoluerunt. Primus quorum nomine Leo dicebatur, cuius potestas super eosdem fuit anno 1. Deinde secundus illorum nominabatur Felix cognomento Cornicula, qui similiter illos unius anni spatio rexerat. Exinde tercius  magister militum uocitabatur Deusdedi, filius sepedicti Ursonis interfecti ducis, qui etiam unius anni spatio illius potestatis fuerat [27 1Kb] . Postmodum quartus ex iis habebatur Iubianus nomine Ypatus, qui [28 1Kb] eiusdem honoris unius anni similiter spatio possessor fuerat. Cuius quoque diebus  exarchus Rauenne primas uenetiam ueniens, nimiumque ueneticos postulans, quatenus propriam urbem, quam Ildebrandus nepos Liubrandi regis et Paradeus uicentinus dux captam habuerant, tueri atque defendere eorum auxiliis potuisset. Cuius uenetici fauentes petitioni, nauali cum exercitu prelibatam Rauennam ad urbem properantes, unus illorum, Ildebrandus [29 1Kb] scilicet, uiuus ab eis captus est; alter uero qui dicebatur Paradeus, occisus dimicando  occubuerat. Atque huiusmodi exarcho prelibato primati urbs decenter est restituta. Ob quam rem Gregorius quoque apostolicus urbis Rome tota auiditate sepedicte urbi subueniendo, propriam epistolam que inferius legitur Antonino Gradensi patriarche miserat, ut ueneticos amabili obsecratione inlicere deberet, ad eandem defendendam urbem uenirent: Dilectissimo fratri Antonino Gregorius. Quia peccato faciente Rauenantium ciuitas, qui caput erat omnium, ab nec dicenda gente Longobardorum capta est, et filius noster eximius domnus exarchus apud uenecias, ut cognouimus, moratur, debeat tua fraterna sanctitas ei aderere, et cum eo nostra uice pariter decertare, ut ad pristinum statum  sancte rei publice et imperiali seruicio dominorum filiorumque nostrorum Leonis et Constantini, magnorum imperatorum, ipsa reuocetur Rauenantium ciuitas, ut zelo et amore sancte fidei nostre in statu rei publice et imperiali seruicio firmi persistere Domino quo [30 1Kb] cooperante ualeamus. Deus te incolumem custodiat, dilectissime frater.

His prelibatis, post decessum predictorum quatuor militum magistrorum quintus eiusdem prefecture ordinatur, qui Iohannes Fabriacus uocabatur, cuius simili modo ut aliis, principatus unius anni  spatio manserat, ipsiusque etiam a ueneticis oculi auulsi sunt.

His quoque temporibus Antoninus Gradensis patriarcha a presenti luce migrauerat; cuius regimen annorum 22 et mensium 10, insuper et dierum 20 fuerat. Hisdem etiam diebus Foriulensis ecclesia a Sereno presule regebatur, qui, nullius iustitie expertus, sibi, usurpationis causa, regia potestate ab apostolica sede pallium primus tantummodo acquisiuit, ac huiusmodi epistolam a Gregorio antistite Romano accepisse dinoscitur:

Tanto munere quis ditatur, quantum in sublimitate positus de se ex mandato domini Redemptoris humiliter sentit. Etenim pastoralis dignitas singulariter ex humilitate ornatur; spernendum quippe apostolica  lectio arguit elatos; et si accepisti, quid gloriaris, quasi si non acceperis. Nam dum ad cumulum tui honoris precibus eximii filii nostri regis flexi, plurimum etiam pro rectitudine fidei quam te tuamque ecclesiam tenere et amplectere cognouimus prouocati, pallium tibi direximus, interdicentes et inter cetera, ne unquam aliena iura inuaderes, aut temeritatis ausu usurpares iurisdictionem cuiusquam, sed in his esses contentus que usque actenus possedisti. Nunc uero, ut cognouimus, Gradensis presulis niteris peruadere iura, atque ex his que possedit nunc usque usurpare. Ne ergo in quodam existas temerator, ex apostolica auctoritate precipimus ne ullo modo terminos excedas ad eum possessos, sed solum sufficiat in his que modo usque possedisti; nec amplius quam in finibus  procul dubio gentis Langobardorum existentibus gressum tendere presummas, ut non iniuste suscepisse gratiam collatam [31 1Kb] pallii ex presumptione ostendas; et inde apostolici uigore concilii, si inobediens fueris, reprobatus multum et indignus iudiceris.

Eodem etiam tempore Emilianus patriarcha, qui Gradensem ecclesiam annis 8 et diebus 5 gubernauerat, in pace uitam finiuit. Cui deinde uitalianus in eadem successerat sede.

His quoque temporibus prelibatus uitalis, qui Altinensem annis 9 et mensibus 6 ecclesiam rexerat, ab hac luce subtractus est. Seuerinus postmodum uite cuius adsecutor in eadem fuerat dignitate ordinatus. Eisdem etiam diebus uenetici magistrorum militum prelibate prefecture dignitatem abominantes,  rursus ut quondam ducem, uidelicet Deusdedem, sepedicti Ursonis Ypati filium, in Metamucense insula sibi crearunt. Cuius regimen extitit spatio annorum 13. Ipse quoque post hec cum decoris et honestatis gratia castrum quod Brundulus dicitur non eo loco in quo nunc situm uidetur, sed ultra presentem ripam fluminis condere uoluit, et illic a quodam infideli, Galla nomine, eius auulsi sunt  oculi, ipsiusque ducatum auferens possessorque eius unius anni spatio fuerat. Super quem deinde uenetici irruentes, unaque conspirantes uoluntate, oculos similiter illius eruerunt. Loco cuius Dominicum cognomento Monegarium, Metamaucensem, ducem sibi focerunt. Et ut mos uulgi est, qui nunquam in preposita uoluntate persistens [32 1Kb] , sed quandam superstitiosa stultitia alias atque alias adinuentiones excogitans, primo illius ducati anno tribunos duos, qui sub ducali decretu consisterent, sibi preposuerunt. Quod etiam per singulos annos prenominati ducis uite facere conati sunt. Deinde prefati uenetici facta conspiratione eiusdem Dominici ducis oculos euellerunt. Fueruntque anni ducatus illius numero 8.

Post [33 1Kb] dicessum [34 1Kb] cuius omnis ueneticorum  frequentia simul collecta, quendam ciuem Heracliane ciuitatis Mauricium nomine, peritissimum seculari studio, ducatus honore apud Metamaucensem insulam sublimauit. Qui dum sapienter et honorifice ueneticorum causam in omnibus tractaret, undecimo sui ducatus anno apud Oliuolensem  insulam apostolica auctoritate nouum episcopatum fore decreuit. In quo quendam clericum, Obelliebatum nomine, episcopum ordinauit. Dehinc cum triginta et uno anno ducatus dignitatem gubernaret, iam effectus senex, populo interpellante, Iohannem suum filium honoris sui habere consortem complacuit. Duobus postmodum annis cum sobole extitit et sic ultimum in pace finiuit diem.

Preterea cum essent anni ab incarnatione Domini  octingenti uiginti tres, Iohannes, Mauricii antedicti filius, honoris fastigium apud eandem insulam adorsus est gubernare, quem neque scripto neque relatione experti sumus sue patrie commoda bene tractasse. Extitit quidem [35 1Kb] sibi filius Mauricius nomine, cui octauo decimo anno sui ducatus eiusdem dignitatis societatem concessit. Temporibus quorum apud ueneciam adeo excreuit mare, ut omnes insulas ultra modum cooperiret. Circa hec siquidem tempora Constantini augusti oculi a quibusdam suis militibus euulsi sunt, et Herenis augusta imperium cepit gubernare .

Mortuo uero Obeliebato episcopo, qui Oliuolensem episcopatum rexerat annis 23, Christoforus extitit  ei successor. Anno uero uigesimo tercio ducatus predicti Iohannis, comperta occasione suum filium Mauricium nauali exercitu ad Gradensem urbem, ut domnum Iohannem sanctissimum patriarcham interficeret, destinauit. Ubi illuc peruenit, paternis iussionibus obtemperare studens, eundem sanctissimum uirum crudeliter interfecit. Cuius mors maximum dolorem suis reliquit ciuibus, quoniam insons fuerat interemptus. Gubernauit autem predictus Dei  uir Gradensem ecclesiam annis 36 [36 1Kb] , sepultusque fuit in sancti Marci capella  post sanctorum martyrum mausolea. Quem successit Fortunatus ad regendam ecclesiam.

Eodem quoque tempore domnus Carolus Francorum rex Romam adiit , ibique ab apostolico coronatus et unctus est in imperatore. Mortua est namque Herenis augusta, que rexerat inperium annis 8, et Nicyforus imperiale fastigium adeptus est. Quem quidam tirrannus, Turchis nomine, magna expedicione stipatus, conatus est ad prelium prouocare. Sed augustus cum sui imperii pene omnia loca contra tyrrannum tueretur, tantummodo solum Tarsaticum destruere potuit [37 1Kb] . Postmodum uero predictus tirrannus penitens quod contra  imperiale numen aliquod nefas peregisset, deuotus et cernuus suam adinuenit gratiam.

Prelibatus siquidem Fortunatus patriarcha acriter dolens interfectionem sui decessoris et parentis, insidias aduersus Mauricium et Iohannem duces composuit [38 1Kb] , et relicta sede et urbe ad Italiam perexit [38* 1Kb] ; quem etiam secutus est quidam tribunus Obellierius nomine Metamaucensis, Felix tribunus, Dimitrius, Marinianus seu Fuscarus Gregorii, et nonnulli alii ueneticorum maiores . Ex quibus solus patriarcha in Franciam iuit. Ceteri uero remanserunt in quadam ciuitate non procul a uenecia, nomine Taruisio; ibique non diutius degentes, consilio illorum ammoniti qui in uenetia morabantur, Obellierium  tribunum ducem elegerunt.

 Quo Iohannes et Mauricius duces comperto, attriti timoratione, lapsi sunt. Alter illorum Franciam, id est Mauricius, alter uero Mantuam adiuit, ubi adeo commorati sunt, ut neuter illorum ueneciam rediret, sed illic diem clauserunt extremum. Christoforus etiam Oliuolensis episcopus, dum Obelierii ducis aduentum non auderet prestolari, cum predictis ducibus fuga lapsus est. Tunc hisdem Obelierius audacter ueneciam intrauit; qui cum deuote et honorifice a populo susceptus esset, suum fratrem, uidelicet Beatum nomine, dignitatis fecit sibi socium. Hac etiam tempestate Ciuitas noua, que uocatur Eracliana, a ueneticis destructa est. Deinde predicti duces naualem exercitum ad Dalmaciarum prouinciam  depopulandam destinauerunt. Olyuolensis namque  sedes, que proprio pastore uacua uidebatur, Iohanni diacono electo a plebe fuerat adtributa.

Post aliquod uero tempus Fortunatus patriarcha cum Christoforo episcopo de Francia repedauit. Quibus cum fas non esset ueneciam penetrare, in sancti Cipriani ecclesia, plebe scilicet Altinatis episcopii [39 1Kb] que scita est apud Mistrinam  , ospitati et aliquamdiu commorati sunt. uerum postquam domnus Fortunatus Christofori episcopi sedem a Iohanne diacono iniuste usurpatam didicit, prorsus doluit, et tractare studiosissime cepit qualiter sibi faueret, ut eum ad propriam sedem restituere posset. Iohannes si quidem predictus diaconus quadam die cum incautus iret, a Fortunato patriarcha captus et diu detentus est. Sed ut excogitaret quid de illo agere  deberet, nocte fuga lapsus euasit, et instanter Obelierium ducem adiuit. Cui cum ea que passus a Fortunato fuerat ordine recitaret, pocius ducis animum aduersus eundem patriarcham in odium quam antea esset excitauit. Tamen consulente patriarcha, Christoforus sedem suam tandem [40 1Kb] recepit, Iohannes uero diaconus reuersus est ad propriam domum. Igitur Fortunatus patriarcha cum per aliquanta temporum spacia exul a propria sede maneret, Gradensem disposuit reciprocare urbem. Et quia ualde Nicete patricii aduentum prestolari formidabat, qui tunc missus ab imperatore cum exercitu in partes Dalmaciarum atque ueneciarum ueniebat, relicta sede et propria urbe, iterum Franciam petiit . Iohannes uero diaconus, qui electus fuerat in  episcopatu Olyuolensi, ordinatus est patriarcha. Obelierius siquidem dux per Nicetam patricium spatharii  honorem suscepit. Beatus uero, frater eius, cum predicto Niceta Constantinopolim iuit, secumque deferens ueneticorum obsides et Christoforum episcopum et Felicem tribunum . Quos augustus exilio dampnauit. Gubernauit autem predictus Christoforus Oliuolensem ecclesiam annis 12. Quem successit Christoforus presbyter, qui sancti Moysi ecclesie estitit plebanus. Eodem quoque tempore ciuitas Eracliana a ueneticis iterum deuastata et igne combusta est.

Tunc Beatus dux, qui cum Niceta patricio Constantinopolim iuit, in ueneciam reuersus, ab imperatore honore ypati  condecoratus est [41 1Kb] . Deinde  Obelierius et Beatus duces ualentinum, tercium  illorum fratrem, in dignitate sui ducatus habere consortem uoluerunt.

Interea fedus quod ueneticorum populus olym cum Italico rege habebat, illo tempore , Pipino agente rege, disruptum est, et hisdem rex ingentem exercitum Langobardorum ad ueneticorum prouinciam capiendam promouit. Qui cum magna difficultate portus qui diuidunt insularum littora pertransisset, tandem ad quendam locum qui Albiola uocatur peruenit [42 1Kb] , nulla - ratione inantea pertendere gressum ualuit. Ibique duces stipati magna ueneticorum expedicione eundem regem audacter aggressi sunt, et diuinitus datum est ueneticis de inimicis triumphum; sicque predictus rex confusus recessit. Igitur anno incarnacionis redemptoris  nostri . . . Pipinus rex deposuit hominem , et Constantinopolitani missi, qui tunc ad eum legationis causa ueniebant, mortuo ipso reuersi sunt. Iohannes siquidem patriarcha, qui per 4 annorum spacia Gradensem sedem uiuente pastore usurpauit, sinodali censura depositus est. Licet iniuste sedem inuaderet, tamen ante sanctorum martyrum Hermachore et Fortunati, seu Hyllarii et Taciani corpora, nec non et sancti Marci capellam, marmoreis columnis et tabulis honorifice choros componere studuit. In sancte uero Dei genitricis Marie ecclesia supra altare ciborium peregit. Fortunatus dehinc ad propriam sedem reuersus est. Et quia nulla ratione sui operis plenitudinem exarare me posse existimo, partem quam corrumdam relatione  expertus sum stilo adnotare studui. Ecclesiarum namque altaria Gradensis urbis, lamminis argenteis condecorauit, et supra altaria martyrum argentea templa composuit. Ecclesiam uero sancte Agathe martyris a fundamentis ipse edificare deuotissime fecit. Ubi martyrum quadraginta et duo corpora in eiusdem ecclesie cripta [43 1Kb] recondiuit. Ceterum uero quicquid in thesauris seu in ecclesiarum ornamentis peregit, nemo nominatim exprimere potest.

Hac quidem tempestate nuntius Constantinopolitanus nomine Ebersapius uenetiam adiuit, et ueneticorum consilio et uirtute hoc peregit, ut [44 1Kb] utrique duces et dignitatem et patriam amitterent. Unus, id est Obelierius, Constantinopolim, alter uero Iateram   petiit; qui quinque annorum spacio ueneticorum ducatum gubernauerunt.

Deinde cum essent anni ab incarnatione Domini [45 1Kb] 8. [813] [46 1Kb] apud Riuoaltensem insulam uenetici [47 1Kb] communi decreto ducatus sedem habere maluerunt, et ad hunc honorem quendam uirum Agnellum [48 1Kb]  nomine; qui palatii hucusque manentis fuerat fabricator, sublimarunt. Sub dignitate etiam cuius duos tribunos per singulos annos fieri constituerunt. Eodem quidem anno Michahel imperator cum ad expugnandam Bulgarorum gentem aggressus esset, in tantum inimicorum multitudinem perterritus fuit, ut, proprio relicto exercitu, fugam Constantinopolim arripuit. Et quia ualde sibi ignominiosum hoc fecisse uidebatur, non palacium sed monasterium petiit.  Tunc Leo qui illius exercitus ductor et signifer erat, pugnam patrare minime timuit, et Deo fauente cum triumpho urbem reuersus est. Quem imperatorem omnes fieri conlaudauerunt. Postmodum uero Constantinum, suum filium, socium habere in hac dignitate uoluit.

Prelibatus siquidem Agnellus dux cum duos haberet natos, unus illorum, id est Iustinianus, Constantinopolim destinauit; quem imperator honorifice suspiciens, ipati honorem sibi largiuit; alterum uero, id est Ioannes, ducem fieri promouit. Dehinc autem non post longum tempus Iustinianus imperatoris [49 1Kb] ipatus Constantinopoli ad propria repedauit, dolensque fratrem suum in honore fastigiatum, contempsit adire palatium, sed in sancti Seueri ecclesia una  cum sua coniuge hospitatus est. Pater namque eius non diu filii molestationem et abscentiam passus fuit, quoniam ualde illum diligebat. Interdixit honorem Iohanni, et expulso [50 1Kb] a patria, apud Iateram ciuitatem exilio retrusus est. Tunc satisfacere per omnia uoluit Iustiniano suo filio, non solum ipsum sed etiam Agnellum suum nepotem, eiusdem Iustiniani natum, consortem sui fecit ducatus. Unde factum est ut Iohannes, qui apud Iateram exulabat, fuga lapsus primum Sclaueniam, deinde ad Italiam ad Bergami ciuitatem peruenit. Interea pater et frater hoc audientes, miserunt nuncios imperatori Ludouico, efflagitantes ut sibi redderet filium [51 1Kb] fuga lapsum. Imperator uero libenter illorum precibus obtemperans, reddidit sibi fugitiuum; quem absque  mora Constantinopolim una cum uxore destinauerunt. Eo quoque tempore Leo imperator apud Constantinopolim interfectus , qui imperii principatum annis gubernauerat septem, et Michahel imperium adeptus est. Agnellus uero predictus dux legationis causa suum nepotem et equiuocum Constantinopolim misit, ibique mortuus fuit. Fortunatus quidem patriarcha cum non sedule in sua uellet degere sede, sed contra ueneticorum uoluntatem sepissime Franciam repetebat, et quia hoc amodo ducibus displicebat, populerunt illum a sede, et in loco eius ordinauerunt Iohannem, Sancti Seruuli abbatem. Circa hec tempora apud Oliuolensem insulam sancti Petri ecclesia edificari incepta est. Antedictus quidem Fortunatus patriarcha propria sede amissa,  secundum quod diximus Franciam cum Grecorum missis repetebat. Ibique aliquamdiu moratus, diem finiuit extremum . Gubernauit autem Gradensem ecclesiam per uiginti et septem annorum spacia. Eo quoque tempore quidam ueneticorum conspirationem aduersum duces facere conati sunt; ex quibus duo prope sancti Gregorii ecclesiam suspensi sunt, id est Iohannes Tornaricus, et Bonus Bradanisso. Iohannes autem monetarius fuga lapsus est ad Lotharium regem; tamen quidquid habuit et domus et fortuna depopulata sunt. Interea Iohannes abbas qui electus in Gradensi pontificatu fuerat, sua sponte relicta sede, sancti Yllarii ecclesiam petens, una cum monachorum contubernio quod in sancti Seruoli monasterio degebat, monasterium ibi  deinceps ordinare decreuit et habere pro futuro [52 1Kb] .

uenerius deinde Gradensem adeptus est sedem, qui sancti Mauri ecclesie, que suburbio scita est, fabricator extitit.

Anno quidem incarnationis Domini octingentesimo uigesimo secundo, mortuo Agnello duce, qui decem et octo annis ueneticorum ducatum gubernauit, ducatus dignitas in suo filio Iustiniano remansit.

Hac etiam tempestate . Michahel imperator mittens exercitum ad Siciliam, ueneticorum auxilium petiit, cui Iustinianus dux quasdam bellicosas naues transmittere studuit. Sed uterque exercitus minime aliquod triumphum consequi ualuit. Eodem quoque tempore Iohannes, Agnelli antedicti ducis filius et Iustiniani frater, qui exul apud Constantinopolim  extitit, ad uenetiam reuersus est, et fauente sibi Iustiniano fratre, dux effectus est. Iterum imperatore efflagitante, exercitum ad Siciliam preparauerunt; qui etiam reuersus est absque triumpho.

Mortuo quidem Iustiniano duce , qui una cum patre gubernauit ducatum annis decem et septem, et post mortem patris unius anni spacio, dignitas  in suo fratre remansit [53 1Kb] . Fuerat namque pre dictus Iustinianus [54 1Kb] maximus ecclesiarum cultor; sancti uero Zacarie et sancti Hyllarii monasteriorum ipse extitit deuotissimus fabricator. Ultimo uero uite sue anno sanctissimi Marci euangeliste corpus de Alexandria [55 1Kb] a ueneticis allatum, recipere promeruit. Qui tanti thesauri munus honorifice suscipiens, in sui palatii angulo peragere fecit cappellam ubi illud reconditum posset reseruari, interim ecclesia esset expleta, quam hisdem domnus inchoauit, sed preuentus morte, Iohannes suus uidelicet frater ad finem perduxit.

Circa hec tempora missus Sclauorum de insula Narrentis  ad domnum Iohannem ducem ueniens, ab eo baptizatus est, pacem cum eo instituens, licet  minime et perdurasset.

Interea Obelierius dux, qui apud Constantinopolim exilio fuerat dampnatus, ueneciam reciprocauit, et in uigilia ciuitate apud Curidum  sese retrusit. Quo audito, Iohannes dux ad eundem capiendum promouit exercitum. Sed cum diu predictam ciuitatem obsidione circumuallaret, tandem diuiso exercitu Metamaucenses ad predictum Obelierium confugium fecerunt. Exercitus uero qui suo seniori fidem seruabant, Metamaucensem insulam expugnantes, prorsus incenderunt. Tunc domnus Iohannes dux iterum preparauit exercitum; cum quo ipse ueniens uigiliam ciuitatem expugnauit, et capto Obeliero decollare eum iussit. Cuius caput ad Metamaucensem insulam delatum, in sabbati sancti die iuxta Sancti  Martini marginem suspensum est. Eo autem tempore sancti Petri Oliuolensis ecclesia, que per nouem annorum spacia fuerat fabricata consecrationem recepit.

Anno uero nostri redemptoris ab incarnatione . . . . . . Istrienses episcopi, qui consecrationis donum a Gradensi patriarcha more solito recipiebant, Aquilegensi metropolitano, Langobardorum regis uirtute coacti, sese subdiderunt. Interea quidam ueneticorum, id est Carosus tribunus et uictor nonnullique alii, facta conspiratione Iohannem ducem a uenecia pepulerunt et Carosus hanc usurpauit dignitatem. Tunc domnus Iohannes dux in Franciam ad Carolum  regem iuit; qui eum deuote suscipiens, honorem et solatium sibi impendere procurauit.

 Sequenti uero anno Basilius tribunus et Iohannes Marturius et ceteri nobiliorum numero triginta, predicti Iohannis ducis fidelitate a patria exientes, in sancti Martini ecclesia que apud Mistrinam, loco qui uocatur Strata, scita est, ospitati, et tamdiu commorati sunt, donec ueneticorum multitudo ad illos conueniret, ut ueneciam ad Carosi ducis periculam intrare sine aliquo obstaculo quiuissent. Unde factum  est quo, quadam die, dum prelibatus Carosus dux securus in palacio maneret, a predictis hominibus captus, euulsis oculis exilio retrusus est. Sui quoque secutores, id est Deusdedus Grurus, Marinus patricius, Dominicus monatarius et Tritulus Gradensis interfecti sunt. Dehinc neminem ducem constituere maluerunt, sed eo carente ab Ursone Oliuolensi episcopo et Basilio et Iohanne tribuno unius anni spacio diiudicabantur. Tunc domnus Iohannes dux de Frantia in sancti Dimitrii festiuitate reuersus est; quem uenetici prompte suscipientes, ducatum sibi restituere satagerunt. Dominicus quidem Torcellensis episcopus, relicto episcopatu, monasterium peciit, et in loco eius Iohannes est ordinatus.

Circa hoc tempore uenetici negocii causa dum de  Beneuento reuertebantur, a Narrentanis Sclauis capti, pene omnes interfecti sunt. Isdem uero domnus Iohannes dux sanctissimi Marci euangeliste ecclesiam consecrare, et digne beatum corpus in eadem collocare procurauit. Preterea quidam ueneticorum, cognomento Mastallici, diabolica sugestione decepti, eundem Iohannem sancti Petri de ecclesia in eiusdem festiuitate uenientem comprehendentes . detonsa barba cum capillis, clericum apud Gradensem urbem consecrare fecerunt; qui ibi perstitit, interim diem ultimum uixit. Prefuit autem ueneticorum populo septem annorum spacio. Cui successit qnidam nobilissimus, Petrus nomine, qui Iohannem suum filium consortem in honore habere uoluit. Iste  namque tercio sui ducatus anno Sclaueniam bellicosis nauibus expugnaturam adiuit. Sed ubi ad locum qui uocatur Sancti Martini curtis perueniret, pacem cum illorum principe Muisclauo nomine firmauit. Deinde pertransiens ad Narrentanas insulas, cum Drosaico Marianorum iudice similiter fedus instituit, licet minime ualeret; et sic postmodum ad ueneciam reuersus est. Ubi diu commorari eum minime licuit; sed denuo preparauit exercitum aduersum Liuditum Sclauum, ubi plus quam centum uenetici interfecti fuerunt, et absque triumpho reuersus est. Tunc  in mense Madii sexta hora diei sol obscuratus est, et factus est eclipsis. Hac denique tempestate Theodosius patricius Constantinopoli ad ueneciam ueniens, spatharii honoris inuestituram  Petro contulit duci, integroque anno ibi commoratus est, ex imperatoris parte eundem ducem efflagitans ut expeditionem Sarracenos ad expugnandos sibi adtribuere non recusaret; quod libenter  dux facere non denegauit. Tunc preparare sexaginta bellicosas naues omni sub festinatione studuit, et usque ad Tarantum, ubi Saba Saracenorum princeps cum maximo exercitu manebat, easdem destinauit. Sed a Sarracenorum multitudine pene omnes uenetici capti et interfecti sunt. Iidem nempe Sarraceni, uidentes quod in christianis uictoriam essent consecuti, ad Absarensem ciuitatem  usque pertingere non dubitauerunt, et in feria secunda pasce incendio eam deuastantes, ad Anconam ciuitatem transierunt; quam similiter igne concremantes, multos captiuos exinde secum detulerunt. Deinde uastum per mare huc illuc [56 1Kb] nauigantes, Adrianensem portum  , qui uicinus uenecie subsistit, applicuere. Ubi cum sortis industria se illic nullam predam capturos  peruidissent, reddeundi iter ad propriam arripuerunt [57 1Kb] . Postquam uero ad exitum Adriatici culfi  peruenerunt, naues ueneticorum que de Sicilia seu de aliis partibus reuertebantur, omnes ab eisdem comprehense sunt.

In secundo uero anno iterum predicti Sarraceni maximo cum exercitu usqne ad Quarnarii culfum  peruenerunt. Quos uenetici nauali expedicione aggredientes, acriter iuxta locum qui Sansagus [58 1Kb]  nominatur supra eosdem irruerunt [59 1Kb] . Sed demum uenetici dantes terga, uicti regressi sunt. Predicti Sarraceni etiam Romam ausi sunt adire , ecclesiamque sancti Petri depredare. uerum ad [60 1Kb] sancti Pauli cum peruenissent, a Romanis ciuibus pene omnes occisi sunt  .

 Circa hec tempora Sclaui uenientes ad ueneticorum loca expugnanda, Caprulensem tantummodo castrum depredauerunt.

Interea Ludouicus Francorum rex Beneuenti principatum adiuit , et capto Abomasale  inimico, cum suis Romam regressus est [61 1Kb] , sicque ab apostolico coronatus et unctus est in regem . Fertur quoque tunc Ragusiensem ciuitatem maris et uenti impetu maxima ex parte cecidisse. Denuo Anchona ciuitas [62 1Kb] iis diebus depredata est. uenerius quidem Gradensis patriarcba, qui pontificalem cathedram annis rexerat 24 et mensibus octo, mortuus est et uictor patriarcha extitit sibi successor. Illud etiam non pretermittendum, quod  antedicti duces ad sua tuenda loca eo tempore duas bellicosas naues tales perficere studuerunt, quales nunquam apud ueneciam antea fuit; que greca lingua [63 1Kb] zalandrie dicuntur. Iis diebus [64 1Kb] Ursus Oliuolensis  ecclesie presul, qui pontificalem sedem annis gubernauit 32, hominem exiuit [65 1Kb] . Cui successit Maurus episcopus. Eo uero anno  talis glacies apud ueneciam dicitur fuisse  , qualis nec antea nec postea uisa est.

Mortuo uero uictore patriarcha, qui Gradensem ecclesiam annis gubernauerat sex et mensibus tribus et diebus quattuor, uitalis hanc adeptus est sedem.

Anno quidem Domini nostri Iesu Christi incarnatione [66 1Kb] . . . . . . . . . Lodouicus Longobardorum rex una cum coniuge sua ad locum qui Brundulus  uocatur ueniens, apud sancti Michelis monasterium ab utroque duce honorifice susceptus est. Ubi cum triduo simul comanerent, ad dilectionis seu pacis uinculum corroborandum Iohannes dux suam de sacro baptismate sobolem  regem promouit ut susciperet. Quo peracto rex cum coniuge Italiam, duces uero ad pallaticium [67 1Kb] reuersi sunt. Eo tempore Normannorum gentes cum trecentis sexaginta nauibus Constantinopolitanam urbem adire ausi sunt. uerum quia nulla racione inexpugnabilem ledere ualebant urbem, suburbanum fortiter patrantes bellum quamplurimos ibi occidere non pepercerunt, et sic predicta gens cum triumpho ad propriam regressa est. Is etiam diebus Caroli, Francorum regis et Lotharii [68 1Kb] filii  , exitus Lodouico Longobardorum regi denuntiatus est ; et isdem Francis interpellantibus, illuc ire festinauit, eosque sub suo mansuros regimine adquisiuit, duorumque deinceps regnotum imperator effectus est. Tunc uero Mauro Oliuolense episcopo mortuo, qui pontificali honorem rexit annos  decem, Dominicus episcopus sibi successor extitit.

Interea cum essent anni ab incarnatione nostri Redemptoris . . . . . . . . Iohannes dux diem finiuit suppremum, et ducatus in suo genitore solo remansit; qui uno anno post filii funus dum in sancti Zacarie monasterio diem celebraret festum, a pessimis hominibus, exiente eo, peracto uespero, de ecclesia, insons crudeliter interemptus est. Cuius corpus sancte moniales in eiusdem ecclesie atrio sepelire studiose procurauerunt. Gubernauit autem ueneticorum populum . . . . . . . annorum spacio. Deinde ad eundem dignitatis culmen quemdam uirum Ursonem nomine sublimarunt . Nomina nempe homicidarum qui hoc facinus peregerunt, hec sunt: Iohannes Gradonicus cum quodam suo nepote, Petrus  Stephani Candiani filius, Stephanus de Sabulo, Dominicus Faletri filius, Ursus Grugnarius, duo fratres Salbiani filii, et multi alii, nomina eorum ignoramus [69 1Kb] . Sed diuina clemencia diu noluit inultum hoc pretermittere scelus. In sancti Sixti festiuitate Iohannes Gradonicus cum duobus natis, Stephanus  de Sabulo, Iohannes Labresella occisi sunt. Petrus quidem Candianus, et Petrus Cletensius, Petrus Flabianicus. Dominicus Faletrus per Petrum Equilegensem episcopum et Iohannem Gradensem archidiaconem, et Dominicum Massonem Constantinopolin ad exulandum destinati sunt. Ceteri namque, id est Stephanus Candianus cum Iohannis Gradonici nepote, seu omnes sceleris predicti conscii, repulsi a patria, exilio apud Franciam damnati, redeundi aditum numquam repperire ualuerunt. Tamen unus illorum qui apud ueneciam remansit, id est Ursus Grugnarius, a demonio conquasatus expirauit. Prelibatus quidem Ursus dux aduersus Dommagoum, Sclauorum principem, cum nauali expedictione properauit. Sed cernente eo ueneticorum multitudinem,  proibuit pugnam, pacem requisiuit. Deinde acceptis obsidibus dux ad uenetiam repedauit. Eodem uidelicet tempore Deusdedus Torcellensis episcopus a duobus suis seruitoribus apud Altinum interfectus, diem finiuit ultimum. Quod audiente dux, unum ex illis iuxta flumen quod Silis uocatur, alterum uero in Torcellensi lacuna suspendere permisit. Prefuit autem Altinati ecclesie antedictus episcopus annis . . . . . . Ecclesia namque sancte Dei Genetricis et uirginis Marie, que uetustate pene consumpta manebat, a Marini patricii filiis consolidata est. Hac denique tempestate Michel imperator interfectus est . Basilius uero [70 1Kb] cum suo filio Constantino imperatores effecti [71 1Kb] sunt.

Is diebus Ursoni ueneticorum duci nunciatum est  quod exercitus Sarracenorum iuxta Tarantum maneret. Tunc nauibus bellicosis eosdem dimicaturos adiuit. Cumque diu inter sese [72 1Kb] decertantes, Sarraceni superati cecidissent, uenetici uictores reuersi sunt. Interea Baris ciuitas domni Ludouici regis Francorum et Longobardorum ab exercitu capta est ; quam uidelicet ciuitatem, Bandone eiusdem ciuitatis gastaldio agente, Sarracenorum gens per annos circiter 30 tenuerunt. Trigesimo primo anno, diuina fauente gratia, reddita est illis impietas quam Christianis ciuibus olim intulerant. Capta est autem quarto Nonas Februarias, qua die sancte Dei Genitricis uirginis Marie purificatio celebratur. Sequenti uero anno  mense Madii item Sarraceni Creta insula egredientes, quasdam  Dalmaciarum urbes depopulati sunt, pariterque etiam Braciensem eiusdem prouincie [73 1Kb] urbem inuaserunt. Quod cum domno Urso duci denunciatum foret, paruam nauiculam cum 14 hominibus ad Istriam usque destinare sub festinacione studuit, quatenus Sarraceni ne forte ueneciam petere uellent  uel qualis eorum fortitudo subsisteret explorare deberent. Qui cum Gradensi de ciuitate Istriam petituri exissent, predones [74 1Kb] Sclaui, qui in portu Siluodis reclusi latitabant, supra eandem nauiculam uelociter irruerunt. Ubi cum uterque pars fortiter dimicaret multique Sclauorum percussi deficerent, nouissime uero capta ueneticorum ab eisdem Sclauis nauicula, omnes uenetici qui intus erant occisi sunt. Predicti autem Sarraceni, urbibus quas diximus deuastatis, cum inestimabili preda ad propriam sunt reuersi. Eodem uero tempore dum Lodouicus imperator adhuc apud Beneuentum commoraretur exercitusque eius Taranti ciuitatem obsideret, quam Sarraceni captam detinebant, Adelchisi Longobardorum princeps imperatorem extinguere mollitus  est . Sed cum facile hoc nefas perficere non ualeret, sacramento eum constrinxit quod ultra in regione eadem nec ipse nisi rogatus ueniret, nec exercitum mitteret. Deinde ad Beneuentum cum rediret, Sarracenos qui apud Terracinam Campanie manebant aggressus  fortiter debellauit, undecimque milia ex eis occidit, et sic ad Italiam reuersus est.

Hac denique tempestate mortuo uitale patriarcha qui Gradensem ecclesiam annis rexerat . . . [75 1Kb]  , domnus Petrus diaconus in loco eius electus est, uir sanctitate precipuus, grammatice artis peritus. Hic dum tanti honoris se indignum iudicaret, priusquam eligeretur, ad Italiam confugit; sed tandem precibus reductus, inuitus ad pontificale culmen ascendit.  Lodouicus pius imperator tunc uerone  obiit . Apud Torcellum quidem mortuo Senatore episcopo, qui Altinatis ecclesiam annis gubernauit, subrogatus est in ea sede [76 1Kb] Dominicus abbas Altinatis monasterii, qui olim fuerat monachus sancti Illarii, et inde egressus, pro inposito crimine ueretro sibi absiso, apud Spoletum postmodum aliquamdiu moratus est. Quem dum contra ducis decretum Petrus egregius patriarcha sub anathematis uinculo coarctaret, eiusdem [77 1Kb] ducis amissa gratia egressus, Istriensem peciit prouinciam.

Circa hec tempora Sarraceni aduenientes, Gradensem urbem capere conati sunt. Sed ciuibus fortiter decertantibus, Sarracenorum impietas non  preualuit. Tamen cum duobus predictam urbem diebus obsedissent, denunciatum est domno Urso duci; qui instanter Iohannem filium suum aduersus eosdem cum nauali exercitu misit. Quod dum Sarraceni sorte inuestigarent, protinus recedentes ab urbe, Cumaclensem  uillam depopulati sunt.  Domnus uero Petrus patriarcha, relicta Gradensi urbe, Riuoaltum adueniens, apud sancti Iuliani sui [78 1Kb] patrimonii ecclesiam ospitatus, ibi per integrum annum commoratus [79 1Kb] est. Tamen perfectam cum duce pacem propter Torcellensem ellectum minime habebat. Tandem patriarcha duci resistere non ualens, occulte de uenecia exiuit, Romamque adire disposuit; quem domnus papa Iohannes deuote suscipiens, integro anno secum morari cegit. Eo tempore domnus Ursus dux Iohannem filium suum in dignitate sibi consortem fecit. Tunc Sclauorum pessime gentes et Dalmacianorum Ystriensem prouinciam depredare ceperunt. Quattuor uidelicet urbes ibidem deuastauerunt, id est Umacus, Ciuitas noua, Sipiares, atque Ruinius  . Deinde nunciatum  est domno Urso duci quod Gradensem ad urbem uellent transire; cum triginta nauibus ad predictam ciuitatem uenit. Inde pertransiens Istriam, audacter super eosdem Sclauos inruens, in tantum eosdem cede prostrauit, ut nemo illorum euadens patriam ualuit reuerti. Quoniam hisdem princeps celitus uictoriam consecutus, Sclauos quos in hoc certamine ceperat liberos dimisit, ecclesiarumque res que sublate in prelibata prouincia fuerant restituit, sicque triumphali cum gloria palatium reddiit. Et propter hoc fedus quod inter Sclauos et ueneticos olim fuerat, disruptum est. Eo tempore Saudan Sarracenorum princeps, qui in uarensi [80 1Kb] urbe  iam dudum captus usque ad tempus istud carcere trusus manebat, ab Aldegisi Longobardorum duce  dimissus , iterum post aliquantum tempus Tarantum reddiit, multaque postea Christianis mala induxit. Dehinc mortuo Domogoi, Sclauorum pessimo duce, domnus Ursus dux et Iohannes suus filius cum Sclauis pacem et concordiam iniit. Tamen aduersus Narrentanos cum quibus iurgium habebat, exercitum misit.

Hac tempestate Dominicus Oliuolensis episcopus mortuus est, qui Oliuolensem sedem annis gubernauit . . . . . ; domnus Iohannes archidiaconus, Marini patricii filius, in loco eius ordinatus est. Petrus siquidem patriarcha, qui Rome fuerat, una cum Iohanne papa Rauennam adueniens, ibique septuaginta episcoporum sinodo congregata, duos episcopos  uenetie, id est Petrum Equilensem et Leonem Caprulensem, et eos qui erant in eadem prouincia electos ad eundem concilium conuocauit, ut contentionis causam inter Ursonem ducem et patriarcham diligentissime determinaret. Sed dum episcopi cum electis tarde et expleta iam sinodo Rauennam uenirent, communione a papa priuati, duce tamen interpellante  soluti sunt. Circa hec tempora Carolus Francorum rex, quem dudum Iohannes papa regem Italie unxerat , Papiam adueniens, regnum inuasit; ad quem papa profectus, digno honore susceptus est. Petrus uero patriarcha Boloniam ueniens, aliquamdiu ibi commoratus, rursus Parmam adiit, ac deinde domni pape amore Papiam petiit. His diebus Carlemannus Baiouarorum rex, magno cum exercitu ingressus Italiam, Carolum effugauit. Qui uidelicet Carolus Franciam cum petere uellet, infirmitate detentus, in uia mortuus est . Domnus quidem papa Romam reuersus est, Petrum uero patriarcham Papie reliquit. Qui ibi aliquantis diebus manens, dehinc Taruisium ueniens, a Landono ipsius ciuitatis episcopo dignissima ueneracione  susceptus est. Ubi cum, legatis inter ipsum et predictum ducem euntibus, tandem pax pristina consolidata esset, isdem egregius pontifex ueneciam repedauit, et duce interpellante aliquantis diebus in palacio mansit; ea uero ratione, ut Dominicus presbyter, Torcellensis ecclesie electus, pro quo inter eos discordia fuerat, diebus Petri patriarche episcopali consecratione careret, in episcopii tamen domo manens fruendi rebus ipsius ecclesie licenciam haberet. Qui post paucos dies cum gratiam aput condictum pontificem repperiret, eum in Torcellensi ecclesia ad conuiuium inuitauit. Deinde ad Gradensem urbem patriarcha reuersus, tres electos episcopos consecrauit, id est Iohannem Oliuolensem, et Leonem Metamaucensem, et Iohannem Ciuitatis  noue. Petrus uero patriarcha post paucum tempus ad [81 1Kb] Riuoaltum adueniens, in sancti Iuliani basilica ospitatus est; qui non diu corporis sospitatem gerens, molestia preuentus in eadem ecclesia, sancta eius anima migrauit ad gloriam. Gubernauit autem Gradensem ecclesiam annis quattuor et mensibus sex. Fuit autem statura decens et aspectu pulcher, non plus etatis quam quadraginta annorum extitit. Cuius corpus maxime cum honore uenetici ad [82 1Kb] Gradensem urbem deportantes, ante sancte Euphemie ecclesiam in atrio sepellierunt.

Post hunc uero ad Gradensem gubernandam ecclesiam uictor, presbyter sancti Siluestri basilice, successit. His diebus Sedesclauus, Tibimiri ex progenie,  imperiali fultus presidio Constantinopolim ueniens, Scauorum [83 1Kb] ducatum arripuit, filiosque Domogoi exilio trusit. Eo uidelicet tempore domnus Ursus dux ab imperialibus internunciis protospatharius effectus, donis amplissimis ditatus est, suamque filiam nomine Feliciam Rodoaldo, Iohannis ducis Bolonie filio, in coniugium tradidit. Iohanna siquidem abbatissa, domni Ursi ducis filia, sancti Zacarie monasterium iam pene consumptum uetustate a fundamentis recreare studuit. Tunc uictor electus patriarcha 8 Kal. Febr. consecratus est ; qui etiam Dominicum Torcellensem  electum contra uoluntatem consecrauit, quoniam in sue electionis die sacramento a principe constrictus est, ut qualem ipse illi electum dirigeret, talem ille consecraret. Dixit tamen sibi patriarcha: ue tibi, quia temere ad hunc accedis honorem! An nescis ubi dicitur: Si quis semet ipsum absciderit, deiiciatur a clero? Et ut coacte me hoc facere credas, in die iudicii pro hoc honore, nisi peniteas, rationem reddas, quia tibi ipsi uerendam amputare minime pepercisti.

Circa hec tempora mensis Madii die 22 sanguis de nubibus pluit. Tunc Iohannes Oliuolensis ecclesie presul obiit, qui predictam ecclesiam annis gubernauerat. . . . . quem Laurentius presbyter ad hanc sedem regendam secutus est. His diebus quidam  Sclauus nomine Brenamir, interfecto Sedescauo ipsius ducatum usurpauit. Domnus quidem Ursus dux efflagitante Basilio imperatore eo tempore 12 campanas Constantinopolim misit, quas imperator in ecclesia nouiter ab eo constructa posuit, et ex tempore illo Greci campanas habere ceperunt.

Mortuo uero hac tempestate  domno Urso duce, dignitas in Iohanne suo filio remansit. Fuit autem predictus Ursus multe sapientie et pietatis uir amatorque pacis. Ipse aput Ciuitatem nouam Eraclianam palacium construere fecit. Temporibus cuius in Riuoalto etiam paludes cultandi homines licenciam habuerunt et domos edificandi contra orientem. Insula namque que Dorsumdurum  uocatur, consulente illo composita fuerat. Gubernauit autem predictum honorem annis 17, et mortuus est ac sepultus in sancti Zacarie monasterio. Iohannes uero dux Cumaclensem comitatum ex Romani pontificis largitate adquirere cupiens, Badouarium suum fratrem Romam direxit: qui dum Rauennam adiret, Marinus Cumaclensium comes super eum uiros armatos misit, et ibi uulneratus in crure captus est. Tunc predictus comes, ne hanc iniuriam requireret, sacramento eum constrinxit atque dimisit. Sed reuersus ad [84 1Kb] ueneciam, statim uitam finiuit. Propter quam causam domnus Iohannes dux nauali exercitu Cumaclensem castrum properans, eiusdemque populum atquisiuit, et ordinatis  ibi secundum suum uelle iudicibus, ad palacium reddiit, et morte fratris ulciscenda Rauennates depredari iussit. Circa hec tempora mense Iulio stella de oriente in modum facule uisa est pertransisse, que totum pene mundum illuminauit. Post cuius transitum uisum est hominibus in celum audisso in modum sonitum portarum cum aperiuntur et clauduntur, et propterea dicebant quod celum apertum esset et clausum. Tunc uictor patriarcha ex hac luce migrauit, qui Gradensem gubernauerat ecclesiam annis 18, sepultusque est in atrio sancte Eufemie. Quem successit Georgius, frater ipsius, qui  non plus quam anno uno et mensibus 6 et diebus 21 uixit. Hunc uitalis iunior ad regendam successit ecclesiam. Domnus siquidem Iohannes dux, corporis infirmitate detentus, Petrum minimum suum fratrem, populo adclamante, successorem sibi elegit. Quem postea cum conualeret, habere eum consortem uoluit. Ipse uero [85 1Kb] infirmitate correptus, non diu cum fratre manens expirauit, sepultusque fuit iuxta predictum Badouarium fratrem suum, qui non plus annorum quam 25 fuerat. Domnus uero Iohannes dux sanctorum Cornelii et Cipriani ecclesiam a fundamentis in loco qui uinea contra nominatur edifficare fecit. Tunc imperator Basilius migrauit ab hac luce .

Prelibatus Iohannes dux alterum germanum suum,  Ursum nomine, sibi consortem fecit. Siquidem domnus Ursus dux dum quattuor haberet filios, id est Iohannem, Badouarium, Ursum et Petrum, omnes ducatus dignitate preter Badouarium claruerunt. Eodem uero tempore aque diluuii in finibus uenetiarum fuerant, in tantum ut omnes ecclesias siue domos penetrarent. Deinde cum domnus Iohannes dux adhuc infirmitate detentus, frater eius ducatum rennueret, uenetici ducem sibi constituerunt Petrum uidelicet, cognomento Candianum, infra domum ipsius 17 die mensis Aprilis . Quem domnus Iohannes dux clementer ad palatium conuocans, spatam  fustemque ac sellam ei contradidit, eumque sibi successorem constituens ad domum  suam reuersus est.

Suscepto itaque ducatu Petrus dux cum domno Iohanne duce eiusque germano satis honorifice egit; et contra Narrentanos Scauos confestim exercitum misit. Qui cum sine effectu reuersus esset, tunc per semet ipsum cum 12 nauibus mense Augusto in mare hostiliter est egressus, et ad montem Scauorum perueniens, in loco qui uocatur Mucules exiuit, licet cum paucis. Sed Sclauos sibi resistentes, primum in fugam uertit, multosque ex illis occidens, quinque naues illorum que ibi erant, securibus fregit. Sed demum irruentibus Scauis, ibidem interfectus est cum aliis septem mense Septembris die octauo decimo, ceteri uero incolomes reuersi sunt. Tenuit autem ducatum idem Petrus dux menses 5.  Fuit autem uir bellicosus et audax, sapiens et amodum largus; ecclesiam uero in tantum frequentans, ut nullo tempore diuino careret officio. Cuius corpus Andreas tribunus latenter a Sclauis sublatum Gradensem urbem misit, ibique sepultus est in atrio ecclesie. Fuit autem statura mediocris, annorum quadraginta quinque. Tunc domnus Iohannes dux,  quamuis adhuc infirmis, deprecante populo ad palatium rediit.

 Sed diucius stare nolens, licentiam populo dedit ut constitueret sibi ducem quem uellet. Tunc omnes pariter elegerunt sibi Petrum nobilem uirum, filium Dominici tribuni; qui uidelicet Petrus natus fuerat de Agnella neptia Petri superioris ducis, quem ad monasterium diximus interfectum. Mortuo itaque ipso tempore uitale patriarcha, qui ecclesiam Gradensem gubernauerat annis 3 et mensibus 3 diebusque 14, successit sibi Dominicus patriarcha. Domnus uero Iohannes dux rursum ad domum propriam reddiit, ibique usque ad uite finem mansit.

Interea  Ungrorum pagana et crudelissima  gens Italiam ueniens, incendiis et rapinis cuncta deuastans, maximamque multitudinem hominum interficiens, nonnullos etiam captiuos reseruauit. Contra quos Berengarius rex direxit exercitum 15 milia hominum. Sed pauci ex eis reuersi sunt. Ungri uero pertranseuntes Taruisium, Patauium, Brixiam, ceterosque fines, Papiam et Mediolanum uenerunt et usque ad montem Iob  depopulantes cuncta. Sed ad uenecias introgressi cum equis adque pelliciis [86 1Kb] nauibus  , primo Ciuitatem nouam, fugiente populo, igne concremauerunt. Deinde Equilum, Finem, Cloiam, Caputargelem incenderunt, litoraque mari depopulauerunt. uerum etiam temptantes Riuoaltum et Metamaucum  ingredi per loca que Albiola uocantur in die passionis sanctorum apostolorum Petri et Pauli, tunc domnus Petrus dux nauali exercitu, Dei protectus auxilio, predictos Ungros in fugam uertit. Fuit namque hec persecucio in Italia et uenetia anno uno. Rex igitur Berengarius, datis obsidibus ac donis, predictos Ungros de Italia recedere fecit cum omni preda quam ceperant. Hac scilicet tempestate Dominicus patriarcha migrauit a seculo, ecclesiam Gradensem rexerat annis 7 et mensibus 11. Cuius Laurencius successor extitit. Circa hec uero tempora domnus Petrus dux una cum suis ciuitatem aput Riuoaltum edificare cepit  anno sui ducatus 9, sicque Leo imperator protospatharii honorem sibi iniunxit. Predicte uero ciuitatis murus  a capite riuuli de castello usque ad ecclesiam sancte Marie que de Iubianico dicitur extendebatur. Maximaque catena ferrea inibi composita erat, que uno capite in fine predicti muri, alio uero in sancti Gregorii ecclesie margine, que trans ripam posita est, coherebat, ob hoc uidelicet, ne ulla nauis penetrandi facultatem nisi dissoluta catena haberet. uixit  autem iam dictus Petrus [87 1Kb] dux in ducatu annis 23, et mortuus est , sepultusque in sancti Zacarie monasterio, de cuius funere non modice uenetici condoluerunt, quoniam plenus omni bonitate honorifice rexit ducatum. Quem successit ad hanc regendam dignitatem domnus Ursus cognomento Particiacus, qui mox ut dux effectus est, suum filium Petrum nomine Constantinopolim ad Leonem imperatorem destinauit. Quem imperator cum honore suscipiens, protospatharium [88 1Kb] fecit, ditatumque maximis donis ad propria redire permisit. Qui dum Chroatorum fines rediens transire uellet, a Michahele Sclauorum duce fraude deceptus omnibusque bonis priuatus, atque uulgarico regi, Simeoni nomine, exilii pena transmissus est. Quem  pater perditum acriter dolens, minime acquirere quiuit, interim per suum internuncium, Dominicum uidelicet Metamaucensem archidiaconem, qui postea episcopus effectus est, suis donis redimeret.

His autem diebus defuncto Leone imperatore , Constantinus eius filius imperium adeptus est. Ipso etiam tempore Laurentius patriarcha hominem exiuit, qui Gradensem ecclesiam rexerat annis 12, mensibus 9, diebus 24, tumulatusque est in sancte Eufemie atrio. Quem Marinus patriarcha successit. Prelibatus itaque Ursus dux, dum ducatum annis gereret 20, iam senex effectus terrena penitus paruipendens cenobitalemque habitum in sancti Felicis monasterio deuote suscipiens, ibi uitam finiuit.  Fuerat namque ingenio preclarus, sanctitate preditus, iustitie amator, elemosina dapsilis, omnibusque bonis fultus. Post cuius discessum quidam nobilissimus Petrus cognomento Candianus ducatum suscipiens, nichilo minus sui decessoris exemplo subditum sibi populum tractare conatus est. Ubi dum Cumaclensis insule homines quosdam ueneticos temere comprehendissent, ipse uero tanti dedecoris iniuriam non ferens, misso illuc exercitu ipsorum castrum igne combussit, quosdamque illorum interficiens, reliquos utriusque sexus ad ueneciam duxit, ibique tamdiu ipsos detinuit, donec sese sue dicioni sacramentorum fide subderent et ut proprii sibi deinceps in omnibus obtemperarent. His namque  diebus quidam Oliuolensis episcopus Dominicus nomine defunctus est, quem successit Petrus, Petri tribuni filius. Antedictus uero Petrus Candianus dux suum dilectum equiuocum filium Constantinopolim ad Constantinum et Romano imperatores transmisit,  a quibus protospatharius effectus, cum maximis donis ad ueneciam rediit. Qui uero prelibatus dux post aduentum filii non plus quam quinque annorum spacia uiuens, ab hac luce subtractus est. Quem successit [89 1Kb] Petrus Ursonis [90 1Kb] ducis filius, is qui aput uulgaricum regem fuerat exulatus. Sane non absurdum uidetur interponere, quomodo predictus Romano inperiale fastigium usurpauit. Leo scilicet imperator quem supra memorauimus, dum solito more naualem exercitum in Sarracenos mitteret, eundem Romano, qui tunc delongarii officio fungebatur, primum eductorem ipsius exercitus constituit. Interea mortuo Leone imperatore, Constantinus eius filius omnium electione imperium est adeptus. Qui statim ad Romano suos delegauit nuntios, mandans  ut una cum exercitu Constantinopolim remearet; quibus respondisse fertur se nulla ratione Constantinopolim redditurum, neque sue dicioni obtemperaturum, nisi eum in palacio maiorem consiliarium et quasi patrem coleret: sin uero aliter, procul dubio sese totis nisibus suo imperio repugnaturum promisit. Mox namque uerba operibus adimplens, ciuitatem que Auitus  dicitur adiit, ibique ne aliquis alimoniam Constantinopolim deferret penitus interdixit. Unde factum est, ut ciues inedia pene consumpti, imperiali consilio eundem in palacio ut exposcerat receperunt . Qui instanter suam filiam Constantino imperatori in coniugio tradidit. Tum  sibi tribusque suis filiis, id est Christoforo, Stefano et Constantino, imperialem  coronam imposuit, sicque in uno palacio quinque simul imperatores manebant. Nam Christoforus, maior Romano filius, non diu uiuens, imperium cum uita perdidit . His diebus mortuo Petro duce Badauario, qui rexerat ducatum annis 3, successit Petrus [91 1Kb] Candianus, antedicti Petri ducis filius. Predicti namque quattuor imperatores inter se animos repugnantes, dum Stefanus et Constantinus fratres suum cognatum Constantinum occidere molirentur, interdicentem Romano patrem uiolenter monachum effectum, aput insulas que Paonarie  nuncupantur exilio damnauerunt. Hoc denique paterno scelere patrato, iterum qualiter predictum Constantinum perdere conati sunt intimabo. Antiqua etenim consuetudo in Constantinopolitano  palacio fuisse fertur, quo quisquo imperator milites illic haberet qui palatinas excubias sorte peragerent, quos Eolica lingua littorias  nominat. Cumque tres simul illo tempore imperium gubernarent, unusquisque illorum in palacio  huius conditionis proprios milites habebat. Quibus omnibus quidam eunuchus Gallus nomine preerat, cum quo quadam die duo fratres, id est Stefanus et Constantinus, clam tali ordine consiliati sunt, uidelicet dum simul solito [92 1Kb] ad mensam conuenirent et duris sermonibus cognatum Constantinum exasperarent, mox ut condictum indicium magister ab illis sentiret, propriis militibus aditum exeundi panderet, qui eumdem Constantinum uel exstinguerent uel de palacio turpiter eliminarent, Constantini uero militibus, ne sibi fauere possent, aditum interdiceret. Quod predictus Gallus libenter adimplere promisit. Sed Dei [93 1Kb] prouidencia qui illum, scilicet Constantinum, imperare disposuerat, hanc malignam conspiracionem noluit sibi latere. Isdem  uero Gallus, diuina inspiratione, mox creditum sibi consilium Constantino prodere studuit, spoponditque ut illis innuentibus, Constantini militibus quos claudere promiserat aperiret, illorumque milites quibus aperire spoponderat clauderet. Quod factum est. Cumque in crastinum ad mensam conuenirent et predicti fratres iniurias cognato imponerent, certus Constantinus fide Galli, illatis sibi iniuriis constanter uicem reddere cepit. Tunc illi innuentes inquiunt: Numquidnam, Galle, possumus habere aliquos, qui in isto arrogante nostras queant uindicare iniurias? At ille: Potestis, inquit, et rapido rursu Constantini milites ad sui senioris auxilium promouit. Qui uenientes, statim utrumque fratrem comprehenderunt, ac Constantini iussu clerici facti  ad patrem monachum, quem ipsi exiliauerant, detulerunt. Quos cum patre [94 1Kb] uenientes cerneret, insultans ait: Et unde in hac mea exilii solitudine tam deuoti et pulchri clerici delati sunt? Sed qui patrem exiliare non puduistis [95 1Kb] , exilii penam simul non sustinebitis, ut, quem contempsistis habere consortem in honore, non habeatis consolatorem in dolore. Mox uero per nuncios Constantinum suum generum taliter affatus est: Noli, queso, mecum filios in uno exilio esse permittere, quia quos unum palacium capere nequiuit, neque unum exilium capiat. Tunc Constantinus imperator alterum illorum, id est Stefanum, ad insulam que Proconisum  nuncupatur, alterum uero, id est Constantinum, ad Sumatrapi  insulam exiliari iussit; qui uidelicet Constantinus  aput eandem insulam post paruum tempus a quodam imperatoris milite capite est truncatus [96 1Kb] .

Imperatorum Grecorum ratio cegit nos a nostre istorie serie aliquid discedere. Nunc necesse est  illam ordine repetere. Igitur Petrus Candianus dux, quem prediximus, sexto sui ducatus anno, triginta et tres naues quas uenetici gumbarias nominant contra Narrentanos Sclauos misit, quibus Ursus Badouarius et Petrus Rosolus prefuerunt. Qui absque effectu reuersi sunt. Iterum namque totidem contra eos mittere studuit. Que federe firmato ad propria redierunt. Eo uidelicet tempore mortuo Petro Oliuolensi episcopo, qui episcopatum rexit annis. . . ., Ursus sibi successit. Antedictus quidem Petrus dux tres habuit filios, quorum unum nomine Petrum, populo suggerente, consortem sibi elegit . Qui paterna monita flocti [97 1Kb] pendens, aduersus eum insurgere temptauit, adeo ut quadam die utrarumque parcium milites ad pugnam peragendam in Riuoalto  foro conuenirent. Sed dum infirmo et uetulo patri maior pars populi obtemperaret filiumque perdere uellet, tandem pater misericordia motus, ne illum occideret [98 1Kb] , rogare cepit. Tamen uolens populo satis facere, extra patriam illum exire iussit. Deinde omnes tam episcopi quam cuncto clero cum omni populo, facta conspiratione iurauerunt, quo nunquam nec in uita nec post hobitum patris eum ducem haberent. Is autem Petrus, qui patria pulsus fuerat, comitante illo Georgio diacono et Gregorio quodam presbitero una cum 12 propriis seruis ad Hwidonem marchionem, Berengarii regis filium, peruenit. Qui eum deuote suscipiens, patri Berengario regi presentauit. A quo similiter cum honore susceptus, ut secum ad Spoletensem seu Camerini marchiam debellandam properaret,  inuitatus est. Qui rediens, accepta a rege licentia de ueneticis uendicandi, Rauennam adiit. Ubi cuiusdam relatione didicit, septem ueneticorum naues in portu qui uocatur Primarius  fore, que negotiis honerate, Fanensem urbem proficisci disposuerant. Tum sex Rauennatum nauibus adeptis, contra easdem hostiliter irruens, eas absque obstaculo comprehendit. Sicque Rauennam reuersus est. Interea mortuus est Petrus dux pater ipsius, qui decem et septem annis rexerat ducatum. Post filii quidem eiectionem non plus quam duobus mensibus et 14 diebus uixisse fertur. Anno igitur Incarnationis Domini nostri Iesu Christi nongentesimo quinquagesimo nono, omnis ueneticorum multitudo una cum episcopis et abbatibus conuenere, et sacramenta  obliuionis tradentes, cum trecentis pene nauibus preparatis Rauennam, ut supradictum Petrum in ducatus honorem restituerent, properarunt. Quem suscipientes, cum tali apparatu ad palatium duxerunt, sacramentorumque fide principem iterum  recrearunt. Qui non post multum tempus nacta occasione, maritale thorum Iohannie uxori sue interdicens, in sancti Zacarie cenobio monachicam uestem ui eam recipere cegit. Filium siquidem quem ex ea habuit, uitalem nomine, clericum deuouens, Gradensem patriarcham postmodum fieri promouit. Deinde Hugonis marchionis sororem  Hwalderada nomine in coniugio excepit, a qua seruorum ancillarumque copiis prediisque maximis dotalicii iure acceptis, exteros milites de Italico regno, cum quibus defendere et possidere predicta predia possed, acquirere studuit. Nempe tante audacie fuisse fertur, quo et subditos uirtutis rigore plus solito premeret, extraneosque sibi obsistentes ulciscendo deuinceret. Ferrariensis quippe  castelli populum potentissime debellauit. Opiterginum quidem castrum igne concrematum deuastari iussit. Nonnullaque alia se obiurgantibus aspera intulit. uerum quia omnia gesta ab illo explicare minime possum, eius exitum exarando demonstrare curemus. Octauo decimo quidem sui honoris anno , una cum filio paruulo quem de predicta Hwalderada habuit, tali ordine interfectus est. Dum illo  longo tempore uenetici ob austeritatem sui exosum haberent facultatemque perdendi sedule machinarent, quadam die facta conspiratione in illum insurgere adorsi sunt. Palatium tamen, qui bellicosis, licet paucis, militibus illum stipatum nouerant, nulla ratione ausi sunt penetrare. Tandem nequam consilium inuenientes, propinquas domos, que econtra  palatium citra riuolum consistebant, igne mixto picino fomento accendere studuerunt, quatinus flamarum flexibilia culmina uicinum palatium attingere et concremare possent. Unde factum est, quod non modo palatium, uerum etiam sancti Marci sanctique Theodori, nec non sancte Marie de Iubianico ecclesie et plus quam trecente mansiones eo die urerentur. Is autem dux cum ignis calorem fumique suffocationem diu inter palatium ferre nequiret, per sancti Marci atrii ianuas euadere cum paucis conatus est; ubi nonullos ueneticorum maiores una cum generis afinitate suum expectantes periculum repperit; quos ut cernens taliter allocutus est: Et uos, fratres, ad exicii mei cumulum uenire  uoluistis? Si aliquid in uerbis uel in rebus publicis deliqui, mee insperate [99 1Kb] uite spacium rogo, et omnia ad uestrum uelle satisfacere promitto. Tunc ipsi sceleratissimum et morte dignum eum affirmantes, diris uocibus clamauerunt, quod nulla euadendi in illo possibilitas foret. Et instanter mucronum ictibus  undique illum crudeliter uulnerantes, diua anima corporeo relicto ergastulo, superum petiit solita. Filium siquidem, quem nutrix ab incendii pena liberauit, a quodam nequissimo cuspide transuerberatus est, pariterque milites qui illi fauere nitebantur, occisi sunt. Gelida namque corpora quorum, idem  genitoris et sobolis, ob ignominiam primitus exigua naui ad macelli forum, deinde quodam sanctissimo uiro Iohanne Gradonico nomine interpellante, ad sancti Yllari monasterium detulerunt.

Patrato uero hoc [100 1Kb] nequissimo scelere, in sancti Petri ecclesiam conuenerunt, ibique communi uoto quendam uirum, Petrum uidelicet Ursoylum cognomine, preclarum generositate et moribus in ducatus honorem sublimare decreuerunt. Qui puerili etate  nil aliud quam Deo placere studens, ad tante dignatatis prouectum scandere contempnebat, timens ne secularis honoris ambitione propositum amitteret sanctitatis. Tandem importune populo interpellante, non humano fauore, sed totius rei publice commodo huiusmodi principatus apicem accipere non recusauit. Deinde sacramentorum fide ab omnibus confirmatus, in propria domo degere uoluit, ut interim sancti Marci ecclesiam et palatium recreare posset. Erat siquidem sibi coniux, Felicia nomine et merito, unius nati tantummodo mater, qui patris equiuocus nomine, non dissimilis extitit opere. Post cuius uero conceptionem, quam angelico inditio diua mater fertur cognouisse, maritalem torum uiro sibi obtemperante, inuiolatum uicissim Deo conseruare deinceps  deuouere. Ceperat namque isdem dux ueneticorum causas bene et utiliter tractare, censuramque legis in omnibus studiosissime obseruare, et omnium uirtutum gratia pollere. Combustum uero palatium et sancti Marci ecclesiam honorifice propriis sumptibus redintegrare studuit. Interea uitalis Gradensis patriarcha, predicti Petri interfecti filius, quorumdam ueneticorum consilio Saxoniam ad secundum Ottonem imperatorem properauit. Quem imperator deuote suscipiens, dixit: Cur ad me, pater, posita tanti itineris intercapedine meam presentiam adire uoluisti? At ille: Proprii, inquid, parentes exicio coactus, ad tuam clementiam ueni, quatinus mei infortunii meeque inopie consolator et fautor efficiaris.  Tunc cesar experta ordine huius sceleris ratione, patriarcham secum manere aliquamdiu rogauit, suasque querelas pie ueniabiliterque condoluit. Eodem quoque tempore domnus Hwarinus uenerabilis abbas sancti Michahelis monasterii, quod in Equitanie partibus in loco qui uocatur Cussanus   scitum manere decernitur, Romam ad apostolorum limina properauit. In redeundo quidem Dei fultus timore beatique Marci, uenetiam intrauit, ibique aliquantis diebus orationis studio et domni Petri ducis precibus constrictus commoratus est. Quem dum domnus dux digna ueneratione coleret et sedule diuina colloquia simul agerent, expertus est abbas ducem prorsus terrena paruipendere habitamque dignitatem non ambitionis studio sed subditorum solatio obtinere; iniunxit tamen sibi dicens: Si uis perfectus esse, relinque mundum huiusque dignitatis apicem, et in monasterio Deo seruire festina. Cui dux: Egregie, inquid, pater et mee anime lucrator, summa auiditate tuis monitis obtemperare gestio. Sed aliquanti temporis spacium rogo, interim meam facultatem  disponere queam. Postea uero in monasterio tuique regiminis uinculo summissus, Deo militare cupio. His quidem determinatis, certam diem decreuerunt, quas abbas ueneciam ad eundem suscipiendum reciprocaret. Tunc accepta licencia, ad suum monasterium repedauit. Antedictus uero dux ceptam patrie salutem sollerti studio procurare non desiit, licet aliquanti, quorum consilio, ut diximus, patriarcha imperatorem adiit, sue ditioni peruersos repugnantes efficerentur, adeo ut suam uitam crudeli funere perdere molirentur. Tamen tante bonitatis et diuine uirtutis gratia uigebat, ut quicquid ipsi de se clanculo iniqua machinatione determinarent, nemine indagante cognosceret, nullique resistenti aliquod nephas recompensare uoluit, sed  equo animo Dei timore omnia tollerando sustinebat. Inter hec statuta die prelibatus abbas ad uenetiam reuersus est, ea occasione quo Hierosolimam ire uellet . Quem Petrus dux libenter suscepit, et prima nocte diei Kalendarum Septembriarum ipse una cum Iohanne Gradonico necnon Iohanne Maureceni, suo uidelicet genero, nesciente uxore et filio omnibusque fidelibus, occulte de uenetia exierunt. Qui non procul a sancti Illarii monasterio equos assendentes, iam detonsis barbis uelocissimo cursu uiam carpere ceperunt, in tantum in tercia die Mediolanensem ruram  transeuntes, uergelensem urbem  conspicerent. Sequenti uero die ueneticorum populi perditum pastorem conquesti sunt; quem minime reperientes, maximo tabescebant  dolore. Fuit nempe pauperum nutritor, ecclesiarum recreator, clericorum et monachorum fauctor, omnibusque beniuolus. De suis quidem facultatibus mille librarum numerum ad ueneticorum solatia in palatio largiuit, alias mille in pauperum alimonias contulit; in sancti Marci altare tabulam miro opere ex argento [101 1Kb] et auro Constantinopolim peragere  iussit. Secum etiam maximam thesauri copiam ad predicti monasterii restaurationem deportauit. Rexit itaque ducatum annis duobus et mense uno. Nam non plus etatis quam quinquaginta annorum fuerat, quando secularem deposuit gloriam.

Post cuius discessum [102 1Kb] uitalis cognomento Candianus, uir totius prudentie et bonitatis, in ducatus honorem subrogatus est . Quod audiens uitalis patriarcha, qui apud ueronensem marchiam morabatur, in uenetiam intrauit. Qui a duce interpellatus, cum suis nuntiis ad pacem inter imperatorem et ueneticos consolidandam Teutonicam petiit regionem [103 1Kb] , quoniam ducis Petri interfectione ammodum illos execrabiles exososque habebat; firmato autem federe ad propria reuersus est. Predictus  namque dux corporali molestia ingruente, quattuor diebus antequam uitam presentem determinaret monachum fieri et ad sancti Illari monasterium se deferri promouit. Prefuit autem ueneticorum ducatui anno uno mensibusque duobus, tumulatusque est in eodem monasterio .

Quem Tribunus cognomento [104 1Kb] Menius dignitate successit, qui, licet seculari sollertia careret, maximis tamen fortune copiis exuberabat. Temporibus cuius aurea uenetia nonnullis ignominiorum periculis dehonestata est. Contigit autem ut ueneticorum maiores primitus contra ducem insidias demolirentur, deinde inter sese inuicem discidentes uicissim odiorum nequitiis inficiebantur. Interea inter Maurecenos et Coloprinos, uenetie proceres, maximum  iurgium exortum est; adeo ut Stefanus Coloprinus cum filiorum et parentum afinitate, predicti ducis consensu et uirtute, quadam die in Maurocenos abolendos insurgerent. Sed Dei uirtute huius periculi flagitium prouidi omnes euadendi facultatem consecuti sunt. Unus tamen illorum, id est Dominicus Maureceni innocens in sancti Petri Oliuolensis foro detentus et diutissime laceratus est. Cuius corpus turpiter denudatum semiuiuum ad sancti Zacarie monasterium parua lintre delatum est. Cumque in ecclesia positum a circumstantibus parentibus deploraretur, infra duarum orarum spatia uitalem deposuit halitum. Cuius mors suis maximum dolorem induxit; adeo ut ad hoc scelus ulciscendum oportunum expectarent tempus. Circa hec siquidem tempora  secundus Otho imperator ad Italiam ueniens, ueneticorum fedus ob Petri Candiani ducis funus disrumpere conatus est. Ad quem Tribunus predictus dux suos internuntios mittens, eum placare suis muneribus studuit. Pacti etiam scriptionem tunc uerone duci suoque populo renouatam perpetualiter ad habendum indulsit  . Dehinc Rauennam pertransiens,  Romam adire festinauit , ubi didicit Sarracenorum formidolosam gentem Calabritana inuasisse loca, iamque in Apulienses partes uellent tendere gressum: quam aggredi hostiliter conatus est. uerum dum proxima loca, quibus Sarracenorum multitudo manebat, incautus peteret, tetra cohors repente Christianorum exercitum ad certamen lacessere temptauit . Imperator quidem ignarus, quod montium per anfractus omnes Sarracenorum maiores latitarent, illos quos cernere ualebat facili certamine debellare autumans, pugnam audacter inchoauit, eosque audacissime Christo fauente deuicit. Cumque Christianorum milicia cum triumphali gloria tentoria applicare propria uellent, paganorum multitudo e montibus  exiliens, super eosque inopinate irruens, illos cedere acriter cepit, in tantum ut illi quibus fugiendi aditus negabantur, crudeliter uulnerati caderent. Imperator siquidem, licet ingenti difficultate, per medias barbarorum acies uix ad litus usque peruenit; inimicorumque inportunitate territus, fluctiuagum mare intrauit. Ubi due Grecorum naues, que lingua illorum zalandrie nuncupantur, non procul a terra anchoris herebant. A quibus ille cum duobus suis uernaculis susceptus, minime agnitus est. Fertur namque quod per triduum illum uinctum custodirent, et quamquam ipse imperatorem se fore omnino denegaret, tamen Greci ingenio peritissimi nescio quibus inditiis eum agnoscere potuerunt. Agnito uero, Constantinopolim illum deferre decreuerant;  quod ipse expertus ait: Et ego hoc toto mentis affectu opto, quoniam potius ad sanctorum augustorum uestigia exul degere gestio, quam omnibus bonis priuatus mei infortunii ignominiam hic sustinere. Tantum promittite, quatinus meam coniugem meeque fortune reliquias me, priusquam recedatis, accipere liceat. Tunc duodecim scrinea, plena thesauris copia, ad littoris marginem delata sunt. Greci hoc cernentes, omni titubatione remota, eundem secum uelle firmiter ire credebant. Et dum hec agerentur, Cessone  Metense episcopo cum nonnullis aliis  littori [105 1Kb] astantibus, ipse adepto gladio in mare prosiluit, et uiriliter natando desideratum littoris marginem inlesus petiit, et sic a duobus periculis liberatus,  Romam cum uxore aduenit. Deinde Papiam ceterasque Italie ciuitates peragrans, ueronam adii. . Quem predictus Stefanus Coloprinus una cum duobus filiis et quibusdam parentibus, expertus quod Maurecenorum temeritas, ducis uidelicet consultu, parentis mortem uellent ulcisci, clam de uenetia exiens festinanter adire procurauit. Cui imperator ualedicens, cur propria amittere uoluisse  requisiuit; cumque infortuniis uie uentum serie exponeret, cesari persuasit, quod si uellet consiliis monitisque suis acquiescere, uenetiam diu desideratam facili certamine posset acquirere. Et insuper quo imperatoris animus ad hoc nequissimum perficiendum scelus potius exardesceret, centu libras purissimi auri se illi daturum spopondit, si deuicta patria, sibi ducatus dignitatem concederet. Quod audiens imperator, uniuersis suo sceptrui adiacentibus edictum et ineuitabile intulit preceptum, ut nemo aliqua presumptione fultus, deinceps quemlibet ueneticum in aliquam sui imperii partem permitteret exire, neque aliquis suorum in uenetiam auderet intrare. Tunc unicuique ueneticorum secum degenti firmiter precepit, ut cum suis uidelicet nunciis loca  quibus alimonia confluere ad ueneticorum solacia nouerant, sollerti studio custodirent. Unde factum est quod Stefanus Coloprinus cum filio suo Dominico Pataui commoraretur, Ursus Badouarius Athesim fluuium preuideret, Dominicus quidem Siluo cum Petro tribuno Mistrinis partibus insisterent, Iohannes quidem Bennatus ceu nugigerulus inter omnes discurrere sedule festinaret, Marinus Coloprinus Mistriensi comitatu huiuscemodi officium perageret, Rauennam quoque Stefano iuniori, prelibati Stefani filio, ad custodiendum iniungerent. Antedictus nempe Tribunus dux repugnantium infidelium nequitiam inultam diu non ferens, domos illorum deuastari permisit, uxoresque ne aufugere possent custodire precepit. Imperator autem in tanta seueritate  et duricia ad ueneticorum destructionem perseuerabat, quo nec precibus nec quibuslibet muneribus eum placare ualerent. Sed omnibus suum iterum preceptum imposuit, ut nulli in aliqua sui imperii parte peruento uenetico parcere auderet. His quidem definitis Romam uiscere disposuit; in qua non diu incolomes manens, ualida ingruente febre, mortuus est, sepultusque in sancti Petri curte non procul a sancte Marie ecclesia . Unde non dubium est ut quidam spiritalis monachus, angelo sibi indicante, cognouit, quod ob ueneticorum afflictionem inopinatam incurrisset mortem. uenecia namque per biennium tali perpessa infortunio diuinitate propitia liberata est. Prelibatus  quidem Stefanus Coloprinus una cum filiis et ceteris aliis Papiensem urbem adire satagerunt, flexisque poplitibus Adheleidam augustam, que inibi morabatur, exorare incessanter ceperunt, ut inlesi suo conseruarentur in regno, quoniam omnibus pene Italie principibus morte digni ob proprie patrie delationem diiudicati sunt. Tunc repente apud Ticinum mortuo Stefano Coloprino, augusta, precibus Ugonis  uidelicet marchionis constricta, filios cum quibusdam aliis suis preeuntibus nuntiis ad Tribunum ducem destinauit, quatinus quicquid sibi uel quibuslibet aliis peruerse deliquissent, suo amore uenetiam [106 1Kb] consequi mererentur. Tribunus uero dux quamquam inuitus tamen imperatricis iussu et prece, gratiam simul et patriam illis concessit, et insuper ne ab aliquis inimicorum temere occiderentur, quattuor iuratoribus sacramentorum fide muniti, securi in patria persisterunt. Maureceni sane taciti hoc totum considerantes, firmiter parentis mortem uindicare decreuerunt. Quapropter dum quadam dies tres fratres, Stefani Coloprini nati, de palatio solito uellent domum parua rate redire, a quattuor Maurocenis interempti, riuoli latices proprio cruore infecerunt.  Quorum corpora a quodam suo homine de limpha sublata, orbate genetrici atque coniugibus delata sunt. Altera uero die in sancti Zacarie monasterio tumulata sunt [107 1Kb] . Quorum duo laici fuerunt; tercius autem, id est Iohannes, clericatus officii sortem gessit. Licet dux ab huiuscemodi nefas se inmunem redderet, nonnulli tamen eiusdem sceleris eum noxium affirmabant. Anno uero 13 sui ducatus isdem dux Mauricium suum filium Constantinopolim mittens, ipso eodemque infirmitate detentus, sex diebus non sua sponte sed populo cogente antequam ultimum sibi obscuresceret, monachus in sancti Zacarie cenobio effectus est. Prefuit autem ueneticis annis 13 et mensibus quinque. Sepultusque est in eodem  monasterio [108 1Kb] .

Anno uero Dominice Incarnationis noningentesimo nonagesimo primo Petrum, antedicti domni Petri Ursiuli ducis sobolem, trigesimo sue etatis anno ueneticorum populi ad paternam dignitatem promouerunt. Qui probitate et actu haud degenerans a diuo parente, utriusque tamen hominis peritia omnes pene antiquos excellebat duces. Iste nempe patrie comoda non modo in priscum consolidando reduxit statum, uerum in tantum rem publicam auxit, ut suis temporibus uenecia pre omnibus finitimarum prouinciis decore et opulentia sublimata diceretur. In sui quidem honoris exordio Constantinopolytanos imperatores, omnesque Saracenorum principes suis legationibus placatos ac deuotos amicos  firma stabilitate adquisiuit. Nuncios etiam Saxoniam ad tercium Ottonem regem, preclare indolis puerulum, destinauit, cum quo tanto amoris et amicicie uinculo sese coarctauit, quatinus remota dilatione, deinceps quicquid sibi possibile conpetebat ad uotum consequeretur  . Hisdem namque dux a Croatorum Sclauorum oppressione suos potenter  liberauit; quibus etiam solitum censum  primus dare interdixit. Cum Italicis uero principibus amicicie federe copulatus semper mansisse probatur. Tamen si quis horum aliqua stipatus temeritate suis quoddam honerosum plus pacti decreto inponere uoluisset, uiriliter obsistendo sui compos in omnibus manebat. Quid dicam? proprios equo moderamine equitatisque trutina preesse satagebat; extraneis uero sue resistentibus ditioni uicissitudinem reconpensabat. Quibus tamen fortunis uenecia suis diebus claruit, serie prodere conabor. Eo namque tempore Gradensis ciuitas, que totius noue uenetie metropolis fore dignoscitur, uetustate ex maxima parte consumpta uidebatur, quam predictus princeps ad ipso fundamine ad propungnaculorum usque  summitatem munitissime renouauit, domumque propriam in ea iuxta occidentalem turrim edifficare fecit, parietes etiam seu ecclesiarum laquearia recreare libentissime studuit. Apud Ciuitatem quidem nouam, que uocatur Eracliana, pulchre imaginis domum una cum capella ipso eodemque tempore componere fecit.

Interea Iohannes Belonensis episcopus uenetiquorum ducatus predia in finibus Ciuitatis noue Tribuni ducis tempore usurpata per uim actenus retinebat, quem nec regalis iussio nec quolibet promissum ab ipso infortunium terrere potuit, quo iniuste retenta redderet pacemque cum domno Petro duce haberet. Qui dux quamquam moleste, tamen pacifice, interim Heinrici ducis presenciam ueronensis  susciperet marchia, hoc tollerare disposuit. Peruento uero duce, suis internunciis eundem petere procurauit. Qui amicicie federe simulatus, de Iohanne episcopo seu ceteris sibi aduersantibus legem facere ad suum uelle spopondit. Tamen quod ore promisit, citius faciendi uoluntatem dicto permutauit. Petrus itaque dux tante deceptionis prouidus, suum legatum Ottoni famosissimo regi ad Aquisgrani pallacium sine aliqua mora transmisit, qui huiusmodi causas ordine sibi panderet. Hoc denique expertus rex prenotati ducis Heinrici actum omnino redarguens, omniaque obmissa predia Petro duci preceptali institutione ad habendum concessit: cui etiam Brunonem, nobilem suum militem,  misit, qui hoc negocium legis censura regiaque auctoritate inter se et episcopum definiret. Quem episcopus adeo floctipendens, ut illum nec conloquio adire nec uidere uoluisset. Cumque domnus Petrus dux talia cerneret, accepto a regio nuncio et a suis salubre consilium, ineuitabile decretum supra suos imposuit, quo nemo illorum aliqua presumptione fultus predictam seu Istriensem ausus  foret marchiam adire, neque aliquod uenale uicissim uendere uel comparare. His quidem peractis, regalis nuncius ad propriam reuersus est. Ceptum uero iurgium a duce diutissime perdurauit, in tantum uidelicet ut non solum illius marchie peculia salis egestate consummerentur, uerum etiam homines subsidiis ueneticorum carentes, miserabili [109 1Kb] calamitate perpessi, sedule ad ducem pacem, quam consequi non ualebant, humiliter efflagitarent.

 Dux itaque audiens Ottonem regem ad Italiam uenturum, pacem cum predicte marchie populo facere diferabatur. Tunc suos nuncios denuo Tentonicam mittere disposuit  qui inter Alpium anfractus regem iam a Ausonia uenientem  repperierunt. A quo honorifice suscepti, quicquid nefas suis dux inimicis intulerat libenter audiuit; insuper promisit nunquam quolibet modo illum constringere ad pacem faciendam, interim ipse uellet. Deinde antequam Italie planiciem peteret, eundem ducem dulci prece rogando demandauit, ut suum natum adhuc Christiane fidei confirmatione carentem ueronam sine aliqua mitteret mora; quod dux suorum fidelium consilio facere adquieuit. Puero quidem uerona peruento officiose a rege susceptus est, quem chrismatis unctione propriis amplexibus coarctatum fecit munire, et amisso paterno nomine, Otto, id est suus equiuocus, nuncupatus est. Iohannes quidem prememoratus episcopus, seu Rozo Taruisiane sedis antistes, cum quibuslibet  aliis ad pacem interpellandam ibi conuenerunt. Quibus rex hanc adquirere interdicens, donec domni Petri ducis polliciti forent satis faciendo gratiam recuperare. Insuper Iohannem episcopum ducis terram, quam iniuste possidebat, reddere cum lege cegit. Hac tempestate inter ueronensium ciues et Teutonicorum exercitum exortum fuerat iurgium, sed Teutonici a ciuibus interemti per ciuitatis platheas nonnulli occubuerunt. Inter quos nobilissimus unus cecidit adolescens, Carolus nomine, qui maximum de suo funere dolorem regi suisque compatriotis reliquerat. Quod rex grauiter ulcissi in ciuibus decreuerat. Tamen eiusdem ciuitatis Odberti episcopi interuentu euaserunt. Otto uero, predicti  domni Petri ducis filius, diuersis muneribus a rege ad ueneciam reppedauit. Tunc domnus dux pacem diucius imploratam inimicis indulsit, quamuis Iohannis episcopi seueritas in amisso predio perduraret. Eo quoque tempore apud Riuoaltum mortuo Marino Oliuolensi episcopo, qui episcopatui prefuit annis . . . , successit sibi Dominicus cognomine Gradonicus. Otto denique rex Brisciam ceterasque Italie urbes peragrans, Papia aduenit . Hic  Italici principes fidem supra euangeliorum sacraria facientes, regem ipsum conlaudauerunt; ibique Iohannem apostolice sedis antistitem defunctum audiens, Brunonem suum uidelicet nepotem, Ottonis ducis filium, ad hanc dignitatis apicem fastigiare disposuit, quod postea compleuit. Deinde per Arripdani  fluenta nauigio Rauennam adiuit. Ubi aliquandiu commoratus  , Redulfi Ariminensis comitis, nec non Herimundi, atque sui fratres Raimundi, pro ecclesiarum seu pauperum prediis que usurpata possidebant, oculos eiicere iussit . His definitis Romulidarum appetens urbem, in qua a predicto Brunone apostolico, qui postmodum Gregorius dictus est, Romanorum multitudine interpellante, unctus et consecratus est imperator .  Hinc non procul a Romana urbe discedens, ut remissius illius climatis estum tollerare quiuisset, inter Camerine marchie alpes aliquid commoratus est. Postmodum per Tuscie uiam Papiensem repetens urbem , omnibus sibi obtemperantibus imposuit edictum  , quo ubicumque in suo imperio peruenti uenetici forent, inlesi et sine aliquo imposito grauamine degere debuissent. Et tunc per Cummanum lacum iter arripuit ultramontanum.

Circa hec namque tempora Croatorum iudex propter interdictum sibi censum a duce in ueneticos lesionis molestiam exercere conatus est. Unde domnus dux sex naues preparatas illuc mittens, quibus Badouarius cognomento Bragadinus prefuit.  Qui unam illorum ciuitatem que Issa  nominabatur conprehendens, utriusque sexus captiuos ad ueneciam deportauit. Et ex hoc maioris odii cumulum inter ueneticos et Sclauos pululauit. Ceperuntque iterum censum inportune ducis exiere  ; quibus dux pro illorum ignominia demandans: Non per quemlibet nunciorum hunc mittere curo; sed uita comite, ad hanc persoluendam dationem uenire ipse [110 1Kb] non denegabo. Eo namque tempore Ioannes Grecus, Placentine ecclesie presul, Constantinopoli cum Grecorum imperatoris legato reuersus, Romam adiuit. Qui dum apostolicam sedem, abiecto a Iohannis Crescentii temeritate pastore, uacuam repperiret, inuadere contra imperiale decretum  minime formidauit. Gregorius uero, illius ecclesie sponsus, per Italie urbes merens imperatoris expectando aduentum uersabatur. Per hec quidem tempora antedictus dux Iohannem suum filium Constantinopolim destinauit, quem imperator non solum diuersis munerauit donis, uerum etiam egregiis honoribus sublimauit.

 Imperator siquidem hoc nequissimum scelus a Iohanne Greco patratum cum audiret, Italiam  festinus reciprocare non pigritauit. Qui ex Ticinensi urbe Rauennam descendere nauigio disponens , Petro suo dilecto compatri ueneticorum duci rogando demandauit, quatinus Ottonem suum filium ultra Ferariense castrum sibi obuium mittere non recusaret. Quod dux libenter agere uolens, filium cum decoratis nauibus misit. Inter quas una quantitate et pulchritudine [111 1Kb] excellebat nauis. Quam imperator una cum puero ascendens, Rauennam usque peruenit. Ubi non diu manens, ducis puerum donorum copiisque ditatus ad ueneciam redire permisit . Ipse uero Romam, ut inimicorum arroganciam abolere posset, petere curauit. Qui audientes eum Romam uenturum, alter illorum, id est Iohannes Crescencius, in sancti Angeli castello se  cum suis retrusit. Alter quidem, id est Iohannes Grecus, procul a Roma inexpugnabilem turim intrauit, in qua non diu, uento imperatore, illum manere licuit. Sed ab eius militibus captus, proiectis oculis auribusque precisis, nares etiam et linguam amisit, et capitis deturpatus decoritate Romam in quodam monasterio delatus est. Et quoniam ad tanti facinus ultionem hoc non sufficerat, postmodum a sacro concilio depositionis sentenciam sustinens, sacerdotale officium perdidit, et a Romanis impositus deformis aselli terga, uersa facie ad caudam [112 1Kb] sub preconi uoce per Romanas regiones ducebatur. Dehinc munitissimum sancti Angeli castellum omnes Romani ciues una cum Teutoniquorum exercitu expugnare ceperunt. Quod magna  cum difficultate comprehendentes, Iohannem Crescencium, ueniam miserabili uoce adclamantem, in sumitate ut ab omnibus uideretur decollauerunt . Et proiecto tellure, aliis quibus euadendi facultas defuit simili pena in monte Gaudio imperiali decreto suspensi sunt. His peractis, trium annorum spacio imperator regno prefuit Italico, in quibus multa peregens regnum uisitauit Teutonicum.

Illis namque temporibus in Dalmacianorum confinio non plus quam Iateranenses ciues ueneticorum ducis ditioni obtemperabant, quos Croatorum ac Narentanorum principes crebro affligere solebant, in tantum ut Narrentani horum quadraginta comprehendentes,  secum uictos  deportauerunt. Unde Dalmacianorum populi omnes pene simul conuenientes, Petro ueneticorum duci suis internunciis hoc demandauerunt, quod si ipse uenire aut exercitum mittere uellet, qui eos a Scauorum seueritate liberaret, ipsi et illorum ciuitates perpetua stabilitate sue suorumque successorum potestati subditos manerent. Hoc audiens Petrus dux, nulla  interposita dilacione, suorum consilio munitus naualem preparare expeditionem peregit. Septimoque sui ducatus, anno ascensionis Domini festo  cum suis in sancti Petri Oliuolensis ecclesia ad missarum ministeria percipienda conuenire uoluit. Cui Dominicus, eiusdem loci episcopus, triumphale uexillum contulit, et una classem consedentes illo die Equilensem portum intrauerunt. Dehinc uelis libratis occiduoque uento flante, Gradensem applicuerunt urbem. Quos domnus uitalis patriarcha, preeunte plebe, cum clericorum apparatu excipiens, digna suo principi obsequia exibuit; cuius quoque dexteram uictrici sancti Hermachore signo condecorauit. Inde pellagi sulcando undas Istriensem ad [113 1Kb] prouinciam transientes [114 1Kb] , ciuitatis Parentine  iuxta insulam uelis depositis pernoctare disposuerunt. Quibus uenerabilis Andreas episcopus occurens, famulamina Petro duci multa [115 1Kb] impertitus est. Quem humiliter rogitans, ut sancti Mauri oraculum adire non recusaret. Cuius petitioni adquiescens, multo milite stipatus urbem  intrauit, et expletis in sancti Mauri ecclesia ministeriis sacris, arrepto exin itinere, remigantibus nautis apud monasterii sancti Andree insulam que iuxta Pollensem  ciuitatem manet, grata ospicia habere uoluerunt. Illuc Bertaldus Pollensis eximius antistes cum clericorum et ciuium multitudine festinus aduenit, et utroque honore eumdem ducem glorificauit. Deinde uastum uelificando equor Absarensem ad urbem  delati sunt. Ubi non modo ciues,  uerum omnes de finitimis tam Romanorum quam Sclauorum castellis conuenientes, tanti ospitis aduentum se preuenisse gaudebant. Et sacramentis ab omnibus peractis, sub illius principis potestate manere decreuerunt. Hoc peracto sacrum diem pentecosten solemniter celebrantes , predicto principi laudis modulamina decantauerunt. Tunc omnibus quibus etatis plenitudo adherat secum uenire iussit, et acceptis stipendiis dispositum transfretare iter ceperunt. Altera uero die Iatarensem antequam adpropinquaret urbem, eiusdem ciuitatis prior cum episcopo et ceteris suum dominum gaudimoniis potiti receperunt; et ingressi urbem, ibi illius regionis maiores confluentes,  eiusdem principis dominationi subesse preobtabant. Inter quos ueclensis et Arbensis  episcopi cum earum ciuitatum prioribus adfuerunt, et pari uoto supra sacra euangelistarum dicta iurauerunt, quod iuxta illorum scire et posce deinceps domni Petri ducis fidem obseruare debuissent. Insuper episcopi eisdem sacris confirmauerunt, quo feriatis diebus quibus laudis pompam in ecclesia depromere solebant,  istius principis nomen post imperatorum laudis preconiis glorificarent. Croatorum itaque rex ad sue gentis depopulationem ducem aduenisse prenoscens, nunciorum studio eundem placare pacificis nisus est uerbis; quod domnus dux omnino paruipendens, eosdem nuncios redire dimisit; et sic tractare cum utriusque gentis exercitu adorsus est, quo inimicorum aditus intrare, uel quibus argumentis illorum munitissima loca indemnis capere posset. Tunc quorumdam relatione didicit quadraginta Narentanorum nobilium de Apuleis partibus, peractis negociis, ad propriam uelle reuerti. Decem naues hominibus [116 1Kb] onerate ad insulam que uocatur Caza  sub omni festinatione destinauit. Qui dum irent, facili certamine eosdem comprehendentes,  Traorensem  ad urbem accelerare uoluerunt. Domnus namque dux utriusque et Dalmacianorum ac uenetiquorum militibus circumseptus, sexto die predictam urbem relinquens, ad quamdam non longe a Belgradense urbe  insulam aduenit. De qua talem legationem ciuibus mittere placuit, ut si spontaneum famulicium persoluere et fidelitatem sibi iurare uellent, gratiam adipisci ualerent: sin autem, se certamine capturos procul dubio scirent. Hoc uero audientes, domini sui, Sclauorum scilicet regis, periculum incurrere formidabant, et tanto principi resistere non ualebant. Unde utroque discrimine positi, quid agere penitus ignorabant. Tandem timoratione domni ducis atriti, adstantibus eiusdem regis militibus, et sacramenta et obsequium  persoluerunt. Egressus uero inde, Leuigrade insule  colones egregio duci occurrentes sacramenta prompte fecerunt. Cumque Traorensem urbem peteret, ab episcopo ciuibusque sacramentis corroboratus est; inibi suos, quos antea ex Iaterensi ciuitate misisse diximus, uictores repperit. Sclauorum etiam regis frater Surigna nomine aderat, qui condam fraterno dolo deceptus, regni amiserat diadema. Ipse namque non modo sacramenti uinculo se eidem duci associauit, uerum etiam Stefanum puerulum, karissimam sobolem suam, sibi pro obside commendauit. Hinc Spaletinam  nobilissimam et ualidam urbem, que tocius Dalmacie metropolis constat, predictus princeps aduenit;  quem archiepiscopus sacro infulatus officio cum urbana tam clericorum quam laicorum multitudine excepit, et missarum sollempnia incelebrans, ex uoto iusiurandi fide eidem omnes placare satagerunt. Narrentanorum quidem princeps quadraginta suorum in captiuitatem mancipatos expertus est. Qui suis internunciis domnum ducem continua prece,  sibi illos reddi, implorauit: hoc uidelicet pacto, quo priusquam ipse dux de illis exiret finibus, tam ille Narrentanorum princeps quam omnes sui maiores sibi ad satisfaciendum pro suis uotis conuenirent, et nec censum predictum aliquo modo exiere, nec quempiam iterantem ueneticum molestare deberet. Tunc dux captiuos reddere iubens, sex tantum illorum, ne ipse pacem uiolasset, retentos secum reseruauit. Eis definitis, ad alios illius regionis subiugandos gressum tendere cepit. Apud sancti Maximi ecclesiam ospicium habere dum uoluisset, Curzule  insule habitatores sui recusantes parere iussionibus, ualida manu adquisiuit sueque potestati subiugauit. Preterea dum isdem dux quicquid cordi aderat, Deo fautore ad uotum consequeretur,  improbos Ladestine insule  habitatores aggredi conatus est, a quorum rabie uenetici, illa pernauigantes loca, propriis facultatibus priuati, nudi sepissime euaserant. Erat siquidem eadem insula scopulosis promunctoriis circumsepta. Licet aditum intrantibus non denegaret, montium tamen sublimitate ostentabatur; e quibus unus murorum menibus turriumque hedificiis munitus, inexpugnabilis ab omnibus credebatur. Dein uero predictus princeps multitudine nauium collecta, quendam illius insule portum penetrauit, mandans ciuibus, ut relicta pertinacia ad se uenirent aut pugna sese petituros scirent. Qui timore constricti, pacifica uerba protulerunt. Postmodum illis iniunctum  fuit nulla ratione pacem a duce consequi posse, nisi ciuitatem ipsi destruerent, destructam uero inreparabilem inhabitabilemque relinquerent. Quod omni nisu facere interdicentes, tanti exercitui sese obsistere adorsi sunt. Tunc isdem princeps suos ad certamen preparare illosque impugnare acriter iussit. uerum quia arduus locus difficilem dabat appropinquantibus ingressum, iaculorum ictibus hostes aliquandiu procul uirtute qua poterant coarcere satagebant. Tamen Dei omnipotentis dispensacione maior pars exercitus ex illo loco unde illius municionis ostia patebant impetum facientes, reliqua montis per deuia consendendo, turres ubi aquarum uascula tuebantur comprehenderunt. In quibus consistentes, in tantum luctamine  comprimebant, donec [117 1Kb] deiecti animo, armis depositis, nichil amplius quam mortis exosum periculum euadere flexis exorabant poplitibus. Dux itaque pietatis amator omnes uiuos conseruare [118 1Kb] instituens, ciuitatem tantum deuastare precepit. Quo peracto, uictor princeps sancti Maximi ecclesiam reciprocauit  . Illic Ragusiensis archiepiscopus  cum suis conueniens, eidem principi sacramenta omnes facientes, obsequia multa detulerunt. Inde predictas ciuitates repetendo, remeans ad ueneciam cum tali triumpho tandem regressus est.

 Interea Otto imperator ad Italicum regnum tertio repetere disponens, per uasti Cumani lacus gurgites aditum habere uoluit ; quem Longobardorum multitudo Cumana in urbe exceperunt, inter quos Iohannes diaconus, supradicti Petri ducis nuncius, licet de sui senioris triumpho ignarus aduenit, suumque seniorem tantum profectum ad debellandam Sclauorum duriciam imperatori nunciauit. Cumque isdem Ioannes una cum imperatore Ticinensem adiret urbem ,  nonnullis referentibus sui domini aduentu et triumpho extitit expertus. Cui imperator ad propriam iam reddire uolenti, hoc secretum iniungens suo seniori delegauit, ut si possibile foret, dilectionis gratia in aliquo sue potestatis loco clam uellet uenire, et tanti uiri et compatris presentia et sagacitate potiri. Dux namque quamquam auide tale audiret nuntium, tamen numquam hoc fieri posse credebat, quo tantorum regnorum princeps, suis ignorantibus, expedite aliena iura ualeret intrare. uerum cum suorum nemine eodem communicare sermone uolens, tacitus sibi in corde seruabat. Predictus uero cesar, Ticinense relicta urbe , per Tuscie alpes Romanum obtabile peciit solium. Deinde in abstinencia que pascalem antecedens  solemnitatem, Rauennam descendere curauit . Cui Petrus dux eumdem Iohannem diaconum destinauit; a quo benigne susceptus, importune id ipsum quod antea dixerat reciprocare satagebat. Unde factum est ut, inter utrasque partes sepedicto Iohanne diacono crebro discurrendo, tale uentilaretur negocium. Demum imperator salubre a duce accepto consilio, sacrum diem pascalem deuotissime celebrans, omnibus maioribus suis indicauit, se purgationis poculum apud sancte Marie monasterium in quadam insula, que Ponposia nominatur, accipere et aliquantis inibi diebus commorari uelle. Manet siquidem eadem insula non procul a uenecia, ex una parte marino littore, ex aliis Eripdani cingitur fluentis. His dictis, statuta est [119 1Kb] , in qua ille  et sancti Marci oraculum et diu desideratum compatrem adiret. Tunc, cum aliquantis quibus hoc familiariter commissum habebat, intrans nauim, predictum peciit monasterium. Ubi minime pernoctans, abbate cum monachis astantibus, eiusdem monasterii quoddam ospiciolum preuidens, preparari  iussit. In quo sese per triduum curationis potum custodire simulabat. Nocte itaque peruenta paruam nauiculam ascendens, qua predictus Iohannes diaconus ad ipsius insule marginem prestolando latitabat. Hecilinus uero comes, qui postea  Baiouariorum dux effectus est, et Raimbaldus Taruisianus comes, Teupernus belicosissimus uir, Rainardus, Tamo, camerarii, Walterus unicus capellanus, Federicus [qui [120 1Kb] ] postmodum  Rauenne archiepiscopus extitit, simul in predictam nauim ascenderunt. Qui tota nocte et die nautis inquiete nauigantibus iam sequentis noctis in tempestate sancti Seruuli ecclesiam, que non longe a ducis palacio scita decernitur, applicuerunt; ubi Petrus prepotens dux tanti hominis occulte aduentum prestolabatur.  Et quia tetre noctis obscuritate minime conspici uicissim sese ualebant, inter amplexus et noui ospitis dulcissima obscula, dux taliter illum allocutus est: Si uis sancti Zacarie monasterium preuidere, instanter oportet te illuc ire, quo lucis ante crepusculum in palacii mei meniis queas dignissime ospitari. Deinde nauim uterque ascendens, alter proprium palacium, alter quidem predictum petiit monasterium. Postquam illius monasterium ingressus ipsi patefactus foret, ecclesiam intrauit, haud tamen illic diucius commoratus [121 1Kb] ; sed ut condictum fuerat, ad palacium aduenit, et omni dequoritate illius perlustrata, in orientali turre se cum duobus suis retrudi et seruari uoluit. Erat sane uili, ne agnosceretur, habitu indutus. Prefatus uero  Hecelinus cum ceteris ducem de matutinali officio ueniente ante [122 1Kb] sancti Marci limina exceperunt. Cui salutaria uerba, ne circumstantes hoc secretum sentirent, ex imperiali parte pertulerunt. Quibus dux, quomodo imperator uigeret uel ubi esset, inquiens requisiuit. At illi apud Pamposie monasterium eumdem sospitem dimisisse responderunt. Et datis obsculis, hospitari illos iuxta palacium iubens, ipse uero imperatorem adiuit. Neque fas duci fuerat cum imperatore per totum diem in predicta turre manere, ne quis ueneticorum huiuscemodi rei capacitate posset sentire. Ad prandii refectionem cum aliis palam conueniebat, sero una cum cessare [123 1Kb] dapibus colloquiisque reficiebatur; ad perfecte  namque fidei uinculum confirmandum filia ducis adhuc caticumina de sacro baptismatis lauacro cesar suscepit. Pallium quidem, quod pro pacti federe  a ueneticis supra quinquaginta libras persoluebatur, eidem suo compatri duci perpetua scriptione donabat. Et omnia quomoda  illi firmiter dehinc impertiri pro uotis promittebat. Sed  nichil dux ei exigere uolens, nisi ut ecclesiarum suarum seu omnium ueneticorum predia integre solidatis, in statu suis temporibus conseruaret. Altero autem die cum iam redeundi licitum habere uolebat, diuersarum generum fortunis dux eum munerare uoluit; qui nichil horum continere cupiebat, dicens: Illud mihi crimen inducere nolo, ne quis cupiditatis et non sancti Marci tueque dilectionis causa me huc uenisse asserat. Tamen importunis coartatus precibus, eburneum sedile cum suo subsellio, nec non argenteum siphum et urceum raro peractum opere dono, licet inuitus, recepit. Datoque obsculo, lacrimantibus utrisque, separati sunt. Hecilinus siquidem et ceteri antedicti non illo sed altero die licentiam perceperunt. Imperator cum  duobus tantum et Iohanne diacono nauim intrans, predictum occulte in nocte regressus est ad monasterium. Mane uero se prestolantibus uidere inopinate exibuit, et Rauennam cum prelibati Iohannis diaconi naue properans, de uenetia se reuerti omnibus prodiit. Quod difficile credere uolentes, amodum mirantur. Dux itaque omnem ueneticorum populum post triduum in palacio conuenire indixit. Cui huiuscemodi gestum patefaciens, non minus fidem imperatoris quam pericia sui senioris collaudabat  . 

Eodem quoque tempore Beneuentanos ciues audiens imperator sibi rebellare, quibus aggressis suo imperio potenter subiugauit, multosque interfecit. His peractis Rauennam iterum adueniens, Papiensem  deinde peciit urbem. Ibique Romanorum ciues dominationis iugo abiecto sibi repugnaturos audiuit. Contra quos patricium suum nomine Zazonem cum exercitu mittens, ipse nauigio Rauennam instanter descendit . Eo tempore duo imperialia ornamenta auro miro opere acta cesar per Iohannem diaconum Petro suo compatri duci, unum ex Papiensi, aliud ex Rauennati urbe, dono transmisit. Cui dux recompensationis gratia cathedram elephantinis artificiose sculpta tabulis per eumdem diaconum Rauenne direxit. Quam auide suscipiens, in eadem urbe conseruandam reliquit. Dehinc Romanam dum uellet ualidam urbem repetere, ciuium insidias formidans, in quoddam castellum Paternum nomine ascendit . Ubi infelix non  diu sospes manens, inter dulces annos corpoream dure uitam amisit . De cuius funere gentes ubique minime tunc questu silebant. Corpusculum uero eius Coloniensi archiepiscopo cum ceteris defferente, in Aquisgrani palacium fuerat delatum, ut cum decessore suo pie memorie Karolo queat iudicialem sibi prestolari diem.

Post hunc Henricus [124 1Kb] regalis dux, prosapia de  regia ortus, regnorum rite suscepit diadema , quanquam Ardoinus, comitis Dadonis filius, apud Ticinum quibusdam Langobardorum sibi fauentibus regni coronam usurparet. Tamen illorum maior pars Henrici regis expectabat aduentum.

Anno quidem incarnationis Redemptoris nostri millesimo quarto, ducatus uero domni Petri ueneticorum ac Dalmaticorum ducis decimo Iohannes, eiusdem ducis egregia proles, genitoris effectus est consors dignitate. Quem dum tercia etas octauo decimo anno ephebum foueret, nimirum paterno ingenio et probitate uigebat; qui pii parentis adeo obtemperare studeat [125 1Kb]  moribus, ut sub gemino regimine omnis patria uno maneret federe.  Eodem uero anno Sarracenorum multitudo Apuliensium fines inuadens, uarensem ciuitatem, ubi Gregorius imperialis catapanus preerat, ex omni parte obsidione circumdabat. Quod audiens Petrus prepotens dux, preparare maximam expedicionem iussit. Sanctique Laurentii in solempni die  de uenecia exiens, eosdem expugnaturus aggressus est. Qui uastum per mare uelificando terrarum diuersa loca dum transiret, octauo Idus Septembris  predictam urbem appropinquabat. Sarracenorum nempe uterque exercitus cernens insperatam salutem Christianis aduenire, armatis manibus alii supra equos littore adstabant, alii naues ascendentes, Christianos ad certamen audacter prouocabant. Sed diuina propiciatione domnus Petrus dux  cum omnibus suis antedicte ciuitatis in portum indemnis ingressus est. Quem ciues una cum Gregorio imperiali catapano digne suscipientes, eiusdem urbis in palacio ospitari fecerunt. Tunc domnus dux, quomodo urbem a paganorum seueritate tueri quiuisset, pertractare cepit. uerum prius alimoniarum solatiis ciues inedia perpessos sufficienter recreauit. Tum ut uiriliter contra nequissimam gentem bellum agerent amonuit; et uictrice uexillum se preire iubens, quosdam in suburbio ad pugnandum instituit, quosdam uero secum adsumens, nauale adorsus est peragere bellum. Unde factum est quatinus per triduum continuatim nunc gladiorum, nunc igneis iaculis Sarracenos acriter insequerentur.  Tercie noctis in silentio paganorum aufugit exercitus. Ceteri autem qui finitimarum loca crudeli iure mancipando possidebant, non multum post illic degentes confusi recesserunt. Ciues itaque domni Petri ducis nomen deinceps celebre et honorabile habuerunt, qui nullo terreno sed diuino constrictus timore, eos liberauit ab inimicorum persecutione.

Non puto pretermittendum fore prodigium quod  cuidam Saracenorum, die quo festiua Dei genetricis assumtio a fidelibus celebratur, diuinitus ostensum est. Nam dum in sancti Benedicti monasterio haud procul ab urbe quadam munitissima turre ipse maneret, emicantem stellam ex occiduo climate prepete cursu uenire eiusque ciuitatis in portu cadere conspexit. Hoc ut Ieronimo, spirituali et prenominati monasterii patri, patefactum est, statim futurum sancte Marie auxilium, que stella maris interpretatur, ciuibus aduenire intellexit; quod intemerata puerpera in Petri ueneticorum ducis aduentu procul dubio compleuit, quem de occiduis partibus uenire permittens, in sue natiuitatis festo de oste illi concessit triumphum. Isdem namque dux de illo loco nuncios suos Constantinopolim destinauit,  et a catapano imperiali multis ditatus muneribus, ad uenetiam incolomis remeauit.

Hoc quoque tempore Heinricus rex Ottonem ducem  ad Italiam cum exercitu mittens, cum Ardoine usurpatiuo rege iuxta Alpes in compo [126 1Kb] qui uitalis nuncupatur  , pugnam peregit, et ex utraque parte multi ceciderunt. Cumque hoc Heinrico regi foret expertum, in sequenti anno  maxima stipatus expedicione Italiam intrauit, et Ardoine a ueronensi urbe expulso, omnes Langobardos potenter suo regimini subiugauit. Cui Petrus etiam ueneticorum dux in predicta urbe suum natum, mire pulchritudinis puerulum, prece sua permotus honorifice delegauit; quem chrismatis diuo liquore ex more fecit linire, patri obtime muneratum  remisit. Deinde ceteras Italie ciuitates properare disponens, Papie a Mediolanensi archiepiscopo estitit coronatus . Ubi ciues insidias contra suum regimen molliri cognoscens, totam pene urbem incendio et interfectione deuastauit, et tunc per Cumanum lacum ultramontanum petiit regnum .

Hoc quoque tempore Petrus famosus dux, sedula petitione a uassylio et Constantino imperatoribus coactus, Iohannem ducem, suam dilectam prolem, ad regiam urbem causa coniugii delegauit. Quem imperatores dum benigne susciperent, cuiusdam nobilissimi patricii filiam Argiropoli nomine, imperiali editam stirpe, illi desponsare decreuerunt  . Et ut tante femine, imperatorum uidelicet neptis,  copulationis dies acceleraret, prefatus dux una cum puella imperiali decreto in quadam capella conuenire permissi sunt, ibique ab eiusdem urbis pastore sacre benedictionis munus, ab imperatoribus aureas diademas suis capitibus, perceperunt. Quibus dextera utroque imperatore superposita manu, aulam qua conuiuantium cetus manere uidebatur, tali  decoritate peruenerunt. Predicti namque imperatores tam egregie ac iocunde hunc peragere thalamum satagebant, ut triduo conuiuantium gaudiis haud defuerunt ipsi familiares conuiue. Hoc tali, in palacio quod Yconomium nuncupatur, peracto ordine, quisque eorum muneribus receptis retrogradus recessit. Nouicius uero dux cum sua uenusta sponsa apud pallacium quod iure dotalicii nuper acquisiuerat, degere disposuit. Cui uassilius imperator iniungens monuit, ne ab urbe discederet, interim  de Bulgarorum finibus, quos ualida expugnandos manu agredi temptabat, Dei auxilio reuerteretur. Cuius monitis dux acquiescens, prompte eius aduentum prestolabatur. Ipso autem redeunte, patriciatus officii dignitate eumdem sublimauit ducem.  Ottonem suum puerulum, qui aderat, fratrem muneribus tantum honorauit. Dehinc dux sponsali dote, id est diuerse fortune copiis, simulque imperialibus donis acceptis, licitum ueniendi ad propria impetrauit. Nam parentum conuentus, pernobilem puellam regionem ad exteram quasi exulem exeuntem plorantes, haud deerant. Dux itaque pro uotis omnia consecutus, nauim cum spectabili sponsa ascendens, equoreas sulcare procellas suis imperauit. Cui Grecorum seu aliarum gentium incole ubique usque ad patriam non denegabant impertiri obsequia. Cumque probabili et diu anhelanti patri duorum natorum foret nunciatum aduentum, celorum regi gratias agens, nauium multitudine eosdem procul a litore fecit excipere; et tali circumscepti  pompa aput pallacii tribunal genitorum amplexibus sunt restituti incolomes. Pater siquidem non solum suis uerum exteris hominibus conuiuia crebra huiuscemodi thalamus facere non cessauit. Reuera par gaudium nostris finibus emicuisse nemo nostrorum reminiscitur. Domna uero Maria, Greca ductrix, non post plures dies puerum Constantinopolim genitum uenetie protulit natum, quem Petrus eximius dux de sacro baptismatis lauacro suscipiens, uassilium ob auunculi sui imperatoris nomen imposuit. Circa hec tempora prelibatus Petrus dux pro anime sue remedio mille quinquaginta libras denariorum solatio tocius sue patrie ueneticis donauit, ceptique palacii opus ad unguem perduxit.  Ubi inter cetera decoritatis opera dedalico instrumento capellam construere fecit, quam non modo marmoreo uerum aureo mirifice comsit ornatu. Interea Petrus dux dum sibi pro uotis pene cuncta subpeditare decernere, plus solito subiectum equitatis censura populum regere studebat. Sed diuina prouidentia moderamine equo omnia disponens, illum in tante felicitatis fastigio constitutum, ad sue  uirtutis prouectum acriter perculit. Eodem itaque tempore  [an. 1006] stella cometis, cuius indicium humanum semper pronunciat flagicium, in meridiano climate apparens, quam maxima per omnes Italie seu uenecie fines pestilentia subsecuta est  [an. 1007]. In qua utriusque sexus humane conditionis nonnulli inopinata morte ceciderunt. Inter quos domna Maria, Greca ductrix, nec non Iohannes, egregius uir suus, sedecim dierum numero in sancti Zacarie monasterio, proh dolor! uno clauduntur mausoleo. De quorum funere non modo mesti genitores uelut fraterna societas deplorabant, uerum omnis patria lacrimis et dolore tabescebat. Fuerunt namque omni probitate in tantum famosi, ut Deo et hominibus ambo boni complacerent.  Sex annorum spacio tantum sub patris regimine uenecie prefuit populo. Sed ut tanti meroris quoddam presidium adesset consolationis, pari consensu uenetici interpellantes, domni Petri principis alterum natum, scilicet Ottonem regalem puerum, ducatus dignitate sublimauere. Qui quamquam tenera etate quattuordecim annorum flore uegetaret, tamen adeo ingenii facundia uigebat, quoad altero fratre non probitate sed etate diceretur secundus. Preterea Petrus dux omnibus suis liberis paternum munus impertiri uoluit, ita ut testamentario iure quisque suas acciperet porciones. Nomina quorum ut rite recordor, exprimere libet. Illorum primus herile sortitus est nomen, qui  forma et uiribus bene respondebat satis natalibus. Secundus nominatur Ursus: iste sic officium gerens clericatus, quo haud immerito queat dici clericorum decus. Tercius est ordine Otho, predictus puerulus, patris qui constat dignitate equiuocus. Quartus nominatur uitalis: hic ingenii strenuitate ecclesiasticam adeptus est sortem. Quintus estat uocabulo Heinricus, species cuius puerilis ceu iubar micat solis. Quatuor quoque filie eidem optimo manebant patri, quarum prima Hicelam nomine Stefano Sclauorum regis filio, de quo antea predixi, in coniugio honorifice sociauit; reliquas uero tres in monasterio Deo omnipotenti mancipauit. His itaque bene compositis, Marie generose sue uxoris thorum sequestratum habere deinceps decreuit,  ea uidelicet ratione, quo nullum diuorcium foret in familiaritatis conuersatione. Deinde quicquid facultatis restabat, totum ecclesiis et pauperibus erogans, nichil sibi preter dignitatem reseruabat. Anno igitur Incarnationis Iesu Christi Domini nostri millesimo octauo, ualerio Altinatis ecclesie presule mortuo, qui episcopalem cathedram rexit annis uiginti, quindecim diebus tantummodo minus, Ursus,  predictus domni Petri ducis filius, clero et populo consulente in eadem subrogatus est sede. Huius adulentis [127 1Kb] mores meo famine perstringere uolo. Erat nempe fide religiosus, specie decorus; ingenio prouidus, industria litterarum ita peritus, ut tanti honoris a cunctis dignus diceretur. In cuius ordinacionis exordio Petrus, dux et preclarus suus genitor, totum sancte Marie domum et ecclesiam iam pene uetustate consumptam recreare studiosissime fecit [* 3Kb] .

 Paulicis dux ducauit annos 20 et menses 6 et dies 9. Marcellus dux ducauit annos 9, dies 21. Ursus dux ducauit annos 11 et menses 5. Post interfectionem Ursi duci in annis 6 non fuerunt duces in uenecia. Sed magister militum eam iudicabat; id est domnus Leo magister militum sedit anno 1, Felix magister militum sedit anno 1, Deusdedi annis 2,  Iubianus ypatus anne 1, Iohannes Fabriacus anno 1. 130 1Kb] Deusdedi ypatus ducauit annos 13. Galla dux ducauit annum 1 et menses 2. Dominicus dux ducauit annos 8. Mauricius dux annos 23. Iohannes dux ducauit annos 25, Obilierius dux et Beatus sederunt 5. Agnellus dux ducauit annos 18. Iustinianus dux ducauit annum 1, menses 2. Iohannes dux ducauit annos 8. Petrus dux ducauit annos 29. Ursus dux  ducauit annos 17. Iohannes dux ducauit annos 5 et menses 6. Petrus dux ducauit menses 6. Petrus dux Trondominico ducauit annos 23 et dies 23. Ursus dux ducauit annos 20. Petrus Candiano ducauit [131 1Kb] 5. Petrus Badoario ducauit annos 3. Petrus Candiano ducauit annos 23. Petrus Candiano filio eius ducauit annos 18. Petrus Ursoyolo ducauit annos 2 et dies 20. uitalis Candiano ducauit annum 1 et menses 2. Tribunus Meni [132 1Kb] ducauit annum et menses 4 [* 6Kb] .



CHRONICON GRADENSE.


  Post multarum urbium destructionem et Aquileie desolationem, cum seuissima paganorum  multitudo ad Altinensium ciuitatem aciem direxissent, in qua cum eiusdem ciuitatis indigenis fugatis  neminem repperissent, omnem illam ciuitatem depredantes, igne succenderunt, muros quoque ac turres funditus subuerterunt. Huis uero ciuitatis magna pars populi timore correpta, cum in paludibus et in insulis paganorum fugientes insidias diu habitaret, diuinitus factum est, ut quidam sanctissimus uir Geminianus nomine, sacerdos, Spiritus sancti perlustratus gratia, egenis cupiens subuenire, cum plurima loca diligenter perlustrasset, ad prefatum paludum perueniens locum, cum Ario quodam et Aratore copiosam Christianorum ibidem inuenit multitudinem, quibus uisis ac de inuencione eorum admodum illarescens  1Kb] , nunciauit eis, quod pessima illa multitudo diuine nutu clemencie destructa esset et in nichilum redacta. At illi gratias  agentes glorificauerunt Deum qui non deserit sperantes in se. Tunc Arius et Arator, filius eius, cum omnibus qui cum eo erant, uicinas quasdam insulas que in eisdem erant paludibus intuentes, ac meliores quas eligerant perscrutantes, domos et ecclesias in eisdem edifficare ceperunt. Quarum in edifficatione relictam Altinensis ciuitatis pulchritudinem nec non et multarum turrium subuersionem recolentes, licet nimio merore turbati, tamen supradictarum turrium nominibus illas quas habitantes [139 1Kb] insulas appellarunt. Unde factum est, ut cuiusdam excellentissime eiusdem ciuitatis turris nomine Torcelli Arii omnes insule prefate uocarentur. Ex supradictis itaque insulam quandam Arii cum quibusdam suis seruiciis, ut ibi habitarent,  sibi uindicarunt, ubi etiam proprium nomen commutantes, omnes qui ex eorum tribu erant, Aurii appellati sunt. Cum his quidem omnes illi qui in Altinensium erant ciuitate, in porta illa que uersus boreas  respiciebat, ibidem hospitati uicum Burianum Aurii a porta illa appellari constituerunt. Aurius uero tribunus cum massi  qui Macinii Celires appellati sunt, et cum quibusdam aliis quorum nomina ignorantur, locum qui huic insule uicinior erat ad habitandum eligerunt. Cum his quidem permanserunt omnes illi qui fuerant in prefata ciuitate de eorum porta, iuxta quam turris magna et nimis excelsa fuerat, ex qua erat eis introitus et exitus. Hunc namque locum inhabitantes ex porta et turri illa magna uicum Maioribus  isdem  Aurius constituit appellari. In qua Maxum militem iudicii fecit. Idem Aurius tribunus cum Fraudunis, qui et Faletri appellantur, et Rusticus, qui Luthoitus dicitur, et Calciamiri, quos Gambas sericas nominarunt, cum uiatoribus et quibusdam reliquis quorum nomina ignorantur, omnes insimul quasdam  uicinas eligerunt insulas, ex quibus uicum Constanciacum et uicum Amianarum Aurii constituentes, nominibus portarum ex quibus fuerant Aurius tribunus constituit appellari. Postquam uero uniuersa huius populi multitudo conuicinancium insularum loco inuaserat, una insimul conuenientes mirabili forma ac prelucida claritate basilicam fundauerunt in honore sancte Dei Genitricis et uirginis Marie, pulcherrimo pauimento ornatam, cuius medium pulchritudine sua rota quedam admodum decorabat. Unde omnis habitatio que ipsi ecclesie proxima erat ab Aurio tribuno Rota appellata fuit; quam ecclesiam uidelicet episcopatum Aurius tribunus constituit, quod episcopium prefatus Aurius ex collaudacione Metamaucensium et Riuoaltensium,  nec non ex confirmacione Obellierii [140 1Kb] et [140 1Kb] Beati [140 1Kb] ducum, qui tunc uenetiam regebant, ducatum in proprii dominii iure uindicauit. Quibus omnibus compositis et ordinatis, prefatus Aurius tribunus cum uniuersa populi multitudine qui ex predicta Altinensi confugerant ciuitate, Obelierio [141 1Kb] et [141 1Kb] Beato  [141 1Kb] ducibus colla submittentes se subiugauerunt, eo ordine quo in prefata ciuitate  olim subditi fuerant ducibus qui ipsius regimen obtinuerant. His namque patratis, ut supra memoratum est, ex concessione iam dictorum ducum et populi collaudatione quedam littora in prefati Aurii tribuni potestate concessa sunt. In primo quorum quendam Maurum presbiterum, qui de Altinensium fugerat ciuitate, inuenit; qui ei ordinatim omnia exposuit,  qualiter sibi Deus reuelauerat quendam heremi locum, in quo sancti martires Hermes et Herasmus in Dei honore et eorum nominis titulo ecclesiam ei edifficare iusserant, cuius etiam mercedem illi impendere promiserunt. In sequenti quoque littore albissimam nubem sibi apparuisse dicebat, ex qua duos claritatis uelut solis radios resplendere uiderat. Ad quam cum proppius accederet, clarissima uoce sibi dicentem audiuit: »Ego sum Dominus Deus Saluator et tocius orbis dominator. Terra autem in qua stas, caue ut in ipso loco, quem tibi monstrauero, in nomine meo basilicam construas.« Tunc nubes illa cum prefatis radiis non longe ad alium transferens se locum, in quo dulcisona alia uox  facta est de nube dicens: »Ego sum Maria domni Iesu Christi Mater; in hoc loco ecclesiam in honore mei nominis uolo ut ediffices;« quem etiam locum sibi denotasse aiebat. In tercio autem cum peruenisset littore, eiusdem littoris medietatem ex gencium et populi diuersa multitudine occupatam se uidisse narrabat. Cuius alia medietas boum ac bubalorum  densissimas acies uegetabat. In medio autem littore nubes illa candidissima cum suis radiis stetit. Ad quam cum accessisset, splendida canicie senem quendam in speciosissima sede sedentem infra ipsam nubem contemplatus est, cum quo uidelicet iuuenis quidam erat, insimul confabulantes. Tunc senior ille ait eidem Mauro presbitero: »Ego sum Petrus apostolorum princeps, a Christiani gregis pastore constitutus, ut ipsius pascam oues et agnos. Nunc in peccatorum tuorum remissione tibi iniungo, quatinus ad Dei honorem  et in mei nominis titulo honorifice in hoc loco ecclesiam fundare studeas, ut in natalicii mei die uniuersus Torcellanus populus in ea congregetur.« Iunior uero ille, qui cum eo erat, dixit: »Ego sum seruus  Dei nomine Antoninus, qui pro Christi nomine passus fui. Ideoque precipio tibi, ut paruam ecclesiam iuxta magistri mei basilicam in honore Dei et sub titulo nominis mei ediffices. Nichil tamen alieni operis inter utrasque facere presumas. In qua si quis iuste ac deuota mente aliquid pecierit, meis precibus apud Deum obtinere non ambiget. Caue ut, sicut tibi designauerimus, ipsius ecclesias extruere facias.« In quartum autem cum peruenisset littus, uisum fuit ei, quod totum littus uineis esset plenum, maturissimas uuas habentibus; et ecce nubes illa, quam paulo ante diximus, apparuit ei. Ad quam cum accessisset, decora facie puellam quandam in sede preciosa sedentem aspexit. Que dixit: »Ego sum Iustina uirgo, que pro Christi  nomine in Pataui ciuitate passa fui; pro eius amore te deprecor, ut paruam ecclesiam in Dei honore et mei nominis commemoratione in hoc littore construere facias.« His omnibus taliter reuelatis, uisum sibi fuerat in cuiusdam breuissime tumbe [i. e. tumuli] loco persistere, ubi et nubes illa lucida apparuit ei, supra quam solem illustrantibus radiis aspexit. In eadem autem nube uir quidam mirabilis aspectu erat, dicens ei: »Ego sum Iohannes baptista precursor Domini; deprecor te per nomen eius, ut secundum hanc quam tibi in hoc loco ostendero formam ecclesiam michi edifficare facias.« In qua die noctuque orationibus ac uigiliis sibi uacare iniunxit, nec non per anulum ac scripture paginam inuesticione tradidit. His omnibus expletis supra  ecclesie sancte Marie tectum astitisse sibi uisum fuit, ubi nimio molendinorum strepitu qui iuxta prefatam ecclesiam adesse uidebantur, ex huius quiete uisionis sompno expergefactus, scripti  uolumen et anulum in suis repperit manibus. Hec autem seriatim postquam omnia exposuit, Aurius tribunus et alii nobiles qui cum eo erant, uiso anulo et scripti uolumine, quod ipse reppererat in manibus suis, de huius reuelationis uisione certificati,  paruam ecclesiam in honore Dei et sancti Iohannis, sicut idem sanctus baptista ipsi Mauro ostenderat, iuxta atrium episcopii mira pulchritudine edifficauerunt. In ipsa quoque baptismatis fontes ponentes, mirum in modum per occultos meatus in eisdem fontibus ereas bestiarum imagines aquas euomere fecerunt. His itaque peractis, prefatus sacerdos Maurus secum duxit Aurium tribunum ad littus in quo sancta sibi apparuerat Iustina. Ibique iuxta quod in prefata uisione sibi reuelatum fuerat, paruam ecclesiam construere fecit. Deinde ueniente in littus in quo gencium ac boum sibi apparuerat multitudo, secundum quod in prefata reuelatione sibi iussum fuerat, ecclesiam in honore sancti Petri et aliam paruam ecclesiam in honore sancti Antonini  martyris edifficauerunt. Littus autem boum Aurius tribunus constituit hoc appellari. Deinde ad aliud littus transfretari cupientes, albissimam nubem supra id ad quod tendebant littus uiderunt. Ad quod cum peruenissent, euanescente nube, secundum ea que illic reppererant signa ecclesiam in bonore domni Saluatoris edifficauerunt. Ex prefate quidem albe nubis uisione, littus Album idem Aurius tribunus illud constituit nominari. Ad huius littoris uersus dexteram gradientes partem, sicut in prefata sibi ostensum fuerat uisione et a sanctis martiribus designatum, ecclesiam in honore sanctorum martirum Hermetis et Herasmi edifficauerunt [142 1Kb] cuius mercedis promissa locum in quo altaria fodientes destinauerant, plurimum auri inuenerunt, et ob hoc Aurius  tribunus  littus Mercedis constituit hoc appellari.

Expletis his omnibus, hec omnia que supra memorauimus littora prefatus Aurius cum ceteris eiusdem episcopii principibus in iure proprie dominationis sub eodem episcopatu susceperunt. In quibus etiam multos agricolas seu colonos constituerunt: hoc itaque modo ut nullus in eisdem littoribus uineas uel alicuius culture opus agere presumeret sine episcopi concessione uel uenundatione.

Constituerunt quoque quod singulis annis ex unoquoque sulcu uniuscuiusque uinee iam dicto episcopatui duos palmites cum omnibus racemis pro censu persoluerent, et pro unaquaque domo pro  fisci [143 1Kb] precio octo nummos eidem episcopatui impenderent. Omnes uero piscarias gurgitum ac paludum prefato subiugauerunt episcopio. Preterea quedam alie eiusdem [144 1Kb] episcopatus partes in censi debitum oua et gallinas offerebant. Omnium autem supradictorum cunctos redditus prefato Mauro [145 1Kb] presbitero, usque quo episcopali fungeretur honore, comiserunt.

Eo namque tempore Frauduni cum Willarenis mastalicis  ecclesiam in honore Dei et sancti  Laurencii leuite et martyris honorifice construxerunt. Cuius per girum fundamentis constructis, castellum quoddam illic fieri ordinauerunt. A quo uero castello pontem edifficantes, usque ad Amianas fecerunt iter. Prefatis namque Fraudunis concessit Aurius tribunus et Maurus presbiter in uico Amianarum iudicii tribunatum. Maximam uero cuiusdam littoris partem ex concessione Aurii tribuni, necnon et Mauri presbiteri, ut ad eiusdem ecclesie utilitatem uineas edifficarent, ipsi Frauduni apprehenderunt. Piscarias quoque ac paludes, ut eidem ecclesie molendinos constitueret idem Aurius tribunus  et Maurus [146 1Kb] presbiter plures concessit. In eodem uero uico Amianarum supradicti Frauduni ecclesiam sancti Marci construxerunt,  eamque sancti Laurencii ecclesie subiugantes. Non post multum temporis ipsi Frauduni cum Calciamiris aliquas reliquias sanctorum martirum Sergi et Bachi a quodam Stephano Scopacalle suscipientes, ecclesiam in Dei et eorum honore in capite uici Constanciaci edifficauerunt, quam prefate plebi sancti Laurencii subdiderunt. Iterum quasdam alias reliquias sanctorum martirum Marcelliani et Maximi a quibusdam castellanis acquisiuerunt, in quorum honore ecclesiam edifficantes, iam dicte subiugauerunt plebi. Has namque tres ecclesias per scripti cyrographum prefate subdiderunt plebi; eo uero ordine ut singulis annis in earum festiuitatibus iam dicte ecclesie plebano prandium preparare [147 1Kb] honorifice deberent. Huius uero uicem isdem plebanus  in ipsius plebis festiuitate earundem ecclesiarum clericis constituerunt reddere. Ex collaudacione uero Aurii tribuni, principis Torcellani, et Mauri presbiteri, qui in episcopii honore electus fuerat, per testamenti paginam censuerunt, quatinus si quis ex illorum tribu utilis inueniretur clericus, accepta inuesticione a Torcellano pontifice, sine alicuius contraditione, in sancti Laurencii ecclesia plebanus constitueretur. Sin autem ex predicta prole nullus talis superesset clericus, eiusdem parrochie uicini in aliam quam uellent personam liberam faciendi electionem haberent potestatem. Reliquas uero ecclesias, que per diuersas Torcelli partes fuerant edifficate, Aurius tribunus et predictus Maurus presbiter qui fuerat electus cum uniuersi populi  laude constituerunt et confirmauerunt, atque sub potestatiuo iure ecclesie sancte Marie subdiderunt , et omnium supradictarum [148 1Kb] ecclesiarum censuerunt episcopium ipsam ecclesiam sancte Marie. Iuxta hanc quippe ecclesiam non longe in honore Dei et sancti Iohannis apostoli et euangeliste prefati Frauduni edifficauerunt basilicam. Ex concessione  uero Obelierii et Beati Metamaucensium ducum et collaudacione Aurii tribuni necnon ex confirmatione Mauri presbiteri, qui in episcopatus honore electus fuerat, ipsam ecclesiam sancti Iohannis apostoli et euangeliste cenobium sanctimonialium perpetuo esse ordinauerunt.

His autem ut supradictum est constitutis, eodem tempore uniuersa uenetie populi multitudo communicato consilii in Gradense peruenerunt castrum, ibique iuxta ecclesie sancti Iohannis Baptiste de Torcellis formam, in honore sancte Marie uirginis basilicam construxerunt. Aliam quoque ecclesiam in honore sancte Agathe uirginis edifficantes, mirabili opere in eandem ordinarunt criptam. In qua altare in honore sancti uitalis martyris erectum  est.

Ea namque tempestate cuidam Geminiano presbitero diuina reuelatione iniunctum est, ut in Tergestina ciuitate destructa, inter muros ecclesie et muros destructe ciuitatis, corpora sanctorum quadraginta et duo martyrum diligenter perquireret. Quibus inuentis, cum quibusdam suis comprouincialibus [149 1Kb] ad Aquilegensium destructam perueniret ciuitatem, perquirentes reliquias sanctorum, inuenerunt ibi corpora sanctorum martyrum Cancii et Canciani atque Cancianille, necnon et corpora sanctarum uirginum, Eufimie, Dorothee, Teclee et Erasme, quas omnes reliquias, ut ei reuelatum fuerat, secum defferentes, cum maximo honore in castro Gradensi infra ecclesias dignissime condiderunt.

 Hisdem autem temporibus Beatus [150 1Kb] dux Metamaucensium, cum quibusdam tribunis  et nobilibus suis ad uniuersalem Romane sedis pontificem nomine Benedictum  adgressi sunt iter. At quem cum peruenissent, suppliciter fusis precibus quatinus Gradense castrum nouam Aquileiam institueret, et tocius uenetie et Hystrie metropolim ordinaret deprecabantur. Nomina quoque patriarcharum qui post destructionem Aquilegensium urbis sine alicuius apostolici concessione in prefato Gradensi castello sederant, refferebant dicentes: »Marcellinus patriarcha, ipse primus in eadem nouam Aquileiam sedis [151 1Kb] annis 19, qui prius fecerat monasterium Beligniense in destructa Aquileia,  quod etiam monasterium sub proprii dominii iure quamdiu uixit retinuit. Huic autem successit Marcellinus, qui annis 15 noue Aquilege rexit ecclesiam. Post quem Stephanus in eiusdem castri ecclesiam sedit annis 12 et mensibus 3 et diebus 15. Huius quippe successor extitit Maurus, qui in eadem ecclesia prefuit annis 4, mensibus 5. Post  quem Macedonius per annos 16 et menses 5 et dies 6 ibidem extitit patriarcha, qui ecclesiam sancti Iohannis apostoli et euangeliste in eodem castello fundauit.

»Hos autem in numero episcoporum, qui a tempore beati Marci usque ad Nicetam, qui tempore destructionis Aquilegensi prefuit ecclesie, connumerari credimus, necnon ab apostolice sedis pontificibus cum pallii benedictione in hanc quam petimus nouam fieri Aquileiam destinati sunt.«

Tunc idem sanctissimus Benedictus, summus Romane sedis pontifex, benignitatis clemencia motus, dignis eorum condescendit precibus, communicatoque  39 episcoporum concilio, Gradensem ciuitatem nouam Aquileiam constituens, ex collaudatione  supradictorum episcoporum et omnium sancte Romane Ecclesie cardinalium, tocius uenetie et Histrie metropolim ordinauit. Accersitoque duce et qui cum eo erant: »Per priuilegii, inquit, preceptum sancte Romane Ecclesie et [152 1Kb] collaudatione ac confirmatione omnium istorum fratrum, tam episcoporum, quam cardinalium, tocius uenetie, necnon et Hystrie Gradensem ecclesiam metropolim uobis ordinamus. Eiusdem uero presulis electionem clero et populo liberam faciendi tribuimus facultatem. Prefate preterea regionis duci post factam electionem inuesticionis potestatem committimus, qua ab ipso duce accepta, eiusdem suffraganeis consecrandi licenciam concedimus. Quibus expletis, ad huius sancte Romane ecclesie sedem  ad pallii benedictionem suscipiendam properare iniungimus.« Hec omnia per priuilegii paginam duci [153 1Kb] et cunctis eius [154 1Kb] successoribus concessit. Ad huius rei confirmationem, recto ut supradictum est ordine, quendam Paulum cardinalem sancte Romane Ecclesie, facta electione ab ipsis tribunis nobilibus qui cum Beato [155 1Kb] duce aderant, a prefato quoque duce accepta inuesticione, patriarcham consecrauit, atque cum pallii benedictione in nouam Aquileiam cum eis remisit. Qui sanctissimus patriarcha corpora sanctorum in eisdem noue Aquileie ecclesiis honorifice condiuit. In ecclesia sancti uitalis quadraginta et duo martyrum corpora dignissime tumulauit; in ecclesia sancte Marie corpora sanctarum uirginum Eufimie, Dorothee,  Tecle et Erasme diligenter collocauit; corpora autem sanctorum Cancii, Canciani et Cancianille in ecclesia sancti Iohannis euangeliste celeberrime composuit.

 Cumque idem uenerabilis partiarcha ad destructam Aquileiensium ciuitatem cum populi multitudine ire disponeret, diuina reuelatione sibi  innotuit, qualiter ciues Aquileie seuissimam Longobardorum rabiem in Gradense castrum fugientes, beatissimi corpora sanctorum Quirini, Illari et Taciani et ceterorum secum asportauerunt; hac itaque reuelatione, non parum illarescens, et translationem eorum scripsit, et natalicii diem constituit celebrari. In octauo die pentecosten natale quadraginta et duo martirum instituit; natalicia sanctorum Illari et Taciani sexto decimo Kalendas Marcii, Quirini sacerdotis quarto Kalendas Iunii, sanctorum Cancianorum pridie Kalendas Madii, natale sanctarum uirginum tercio Nonas Septembris.

Rexit autem Paulus, benignissimus patriarcha primus per apostolicam concessionem, noue Aquileie ecclesiam annis 12.

 Huic successit Probinus, qui in eadem noua Aquileia metropolitanam rexit ecclesiam annis 2, mensibus 8.

Dehinc Helias [156 1Kb] egregius patriarcha Gradensem regendam suscepit ecclesiam. Ipse in eadem ecclesiam sancte Eufimie iuxta nominis proprietatem fabricare precepit. Nam quod grece eufimia, latine bona forma [157 1Kb] sonat. In eadem quoque [158 1Kb] ecclesia congregata multitudine episcoporum a uerona usque Pannoniam, cuncteque uenetie populo conuocato, generalem sinodum celebrauit. Ipso namque tempore corpora sanctarum uirginum secundum quod a reuerando Paulo patriarcha scriptum fuerat perquirens, omnibus reuelauit. Quibus cunctis qui  erant in prefato concilio uisis, celeberrime ipsa corpora uenerati sunt. Tunc Helias egregius patriarcha cum omni illa multitudine  episcoporum ac cleri et populi collaudatione ordinauit sedecim episcopatus inter Foroguliensium necnon et Hystrie siue Dalmatie partes, uidelicet in uegla, in Apsaro, in Pathena. In uenetia autem sex episcopatus fieri constituit. Quorum electiones uniuscuiusque parrochie clero et populo comittens, sicut a beato Benedicto sancte Romane sedis antistite fuerat sanccitum necnon et priuilegii scripto confirmatum, duci inuesticionem concessit. Horum episcopatum primum constituit Torcellanum, sicut primus fuerat uetustate in Altinensium ciuitate; secundum Metamaucensem; tercium Oliuolensem, cui ideo hoc nomen  impositum est, quia ibi ante ianuam ecclesie sancti Serzi [159 1Kb] imanis  erat oliuarum arbor. Cuius parrochie conuocatis populis, magnam ecclesiam in honore Dei et sancti Petri idem uenerabilis patriarcha edifficare precepit, ibique episcopium constituit, ubi scripti confirmatione et anathematis uinculo conuenire in unoquoque sabbato se constrinxerunt, ibique  plurimas mercationes faciebant. Quartum episcopium in Aequilensem ciuitatem fieri constituit. Quintum in ciuitate Eracliana adesse precepit. Eodem quoque tempore idem uenerabilis patriarcha ecclesiam in honore Dei et sancti Petri edifficauit, quam Opiterginam appellauit. Sextum autem episcopium in Caprulis fieri iussit, ubi castellum constituit, in quo ecclesiam in honore sancti Stephani protomartyris fundauit, iuxta quam episcopalem domum secundum loci posicionem sat honorifice edifficare precepit.

Metamaucensium autem episcopatus ex Patauium ciuitate extitit oriundus, et ueluti uniuersus populus exiuit cum suo episcopo, sic in eadem insulam  Metamaucensi habitare disposuit.

 Episcopatus uero ciuitatis noue, que Eracliana appellata est, de Ouerdecina ciuitate  aduenisse testatur. Unde dux et magna pars nobilium eiusdem ciuitatis fugientes, in prefata Eracliana ciuitate prelibatum episcopatum constituerunt.

Caprulensium quidem episcopatus de Concordia a fugienti clero et populo, sicuti ibidem fuerat, hic ita constitutus est.

Idem quoque sanctissimus Helias patriarcha in littoribus que a Gradensi ciuitate usque Caprulanum episcopium discurrunt, quasdam edifficare fecit ecclesias. In primo littore, quod iuxta Gradensem adesse dinnoscitur ciuitatem, basilicam in honore Dei et sanctissimi Petri apostolorum [160 1Kb] principis edifficare precepit, ubi et cenobium puellarum adesse  ordinauit.

In secundo quoque littore, cuius longitudo per sex extenditur miliaria, in quodam eiusdem littoris heremi loco, duo uiri ibidem manentes inuenti sunt, quorum alter uocabatur Barbanus, alter uero Tardessus dicebatur. Idem namque uiri paganorum fugientes rabiem, de Taruisio cum omni sua suppellectile illic latitabant. Quibus ecclesiam in honore sancte Dei genitricis Marie, ut fuerat reuelatum, prenominatus patriarcha facere precepit. Ad quem cum isdem patriarcha peruenisset locum, ueluti ibi reppererunt signa, eiusdem ecclesie fundamenta iniecit, ubi et monachorum cenobium adesse necnon et Barbanum abbatem fieri ordinauit. Huius namque  socius ad propria remeauit.

 In eadem uero sinodo  quam supra memorauimus, quicquid de Calcedonensi dubitabatur concilio, pulsa ambiguitate confirmatum est. Ibique statuit ecclesiam Gradensem caput et metropolim tocius prouincie Hystriensium et uenetiarum; cuius uenetie terminus a Pannoniam usque ad Adam fluuium protelatur. Epistolamque pro his statutis  acceperunt a beatissimo papa Pellagio, consentientibus uniuersis episcopis iam dictarum prouinciarum. Paulus siquidem, precessor [161 1Kb] eius, hostile periculum non ferens, Longobardis aduenientibus cum omni thesauro ecclesie Gradus se contulerat, afferens secum corpora sanctorum martirum Ellari [162 1Kb] et Taciani et reliquorum. Defuncto uero Paulo et in ecclesia Gradense umato, cuius sepulchrum usque hodie [163 1Kb] ibi manet, Probinus Gradensem, id est noue Aquileie, rexit ecclesiam. Cui succedens memoratus Helias patriarcha, hec que suprascripta sunt  ordinauit, et iam dicta corpora sanctorum ibi miro modo locauit, domumque sibi a fundamentis fabricare precepit, asserens in synodo supra statuto: Karissimi fratres, interuenientibus  malis nostris cottidie hostile perpetimur flagellum, et iam pridem ab Attila Ungarorum [164 1Kb] rege Aquileia, ciuitas nostra, funditus destructa est, et Gothorum incessu et ceterorum barbarorum cassata, uix aspirat; sed nunc Longobardorum infande gentis flagella sustinere non potest. Quapropter dignum ducit mansuetudo nostra, si uestre placet sanctitati, in hoc castro Gradense nostram confirmare metropolim. Quod dictum omnibus placuit episcopis; et facto libello statute sue, id est de memorata Calcedonensi synodo  et de hac ipsa sede et omnium supradictorum, supter manibus suis conscripserunt. Id est primus Helias patriarcha; deinde Marcellus [165 1Kb] episcopus sancte ecclesie Opitergine, Leonianus episcopus Tyborniensis, Petrus episcopus Altinatis,  uindemius episcopus Cessensis, Bergullus episcopus Patauine ecclesie, Iohannes episcopus Celeiane, Clarissimus episcopus Concordiensis, Patricius episcopus Emonensis, Adrianus episcopus Polensis, Maxencius episcopus Iuliensis, Seuerus episcopus Tergestine ecclesie, Solacius episcopus ueronensis, Iohannes episcopus Parentine ecclesie, Aaron episcopus Auonciensis, Ingenuus episcopus secundo Recie, Agnellus episcopus Tridentine ecclesie, uigilius episcopus Scarauaciensis, Fonteius episcopus Feltrensis, Marcianus episcopus Petenatis; Laurencius presbiter, et Marinus presbiter, atque Emerius presbiter, prouinciales, et ceteri presbiteri, tam metropolitani quamque et Plebani. Omnes isti suprascripti  consencierunt, et omnia in eodem [166 1Kb] loco confirmauerunt.

Post annos quinque hec [167 1Kb] omnia suprascripta peracta in ipsa sede metropolitana Gradense, defunctus [168 1Kb] supramemoratus Helias patriarcha, qui annis pontificatum rexit 14 et mensibus 10, diebus 21, et sepultus est in ecclesia beate Eufimie.

Huic successit Seuerus patriarcha ad regendam  Gradensem eandem ecclesiam, qui omnes suas res, que de parentum iure habuit, in iam dicta ecclesia sancte Eufimie reliquid, per testamentariam uocem comendans sacerdotibus ipsius metropolis Gradensis, ut ipsi superstites seu posteri eorum pro his rebus specialiter omni die sabbati pro ipso missas celebrarent, atque oblationes offerrerent; mensamque pauperum instituit . Cuius et testamenti cartula apud ecclesiam Gradensem manet, et res quas sibi reliquid ipsa possidet ecclesia. Defuncto uero ipso beatissimo uiro, apud Gradensem metropolim ecclesiam sepultus est in basilica beate Eufimie. Qui pontificatum rexit annis numero uiginti et octo [169 1Kb] , et diebus triginta et uno.

Huic successit Marcianus patriarcha, qui ecclesiam  Gradensem rexit annis numero tribus, mense uno, diebus quinque. Mortuo uero ipso apud Gradus, id [170 1Kb] est nouam Aquileiam, sepultus est in ecclesia beate Eufimie.

Huic successit Candidianus patriarcha in ipsa suprascripta metropoli Gradensi. Sub cuius tempore per consensum Agilulfi, regis Longobardorum, Gisulfus dux per forciam episcopum in Foroiulii  ordinauit Iohannem abbatem. In qua tres episcopi consenserunt Deo sibi contrario, et eum consecrauerunt.

Tamen [171 1Kb] postea per epistolam domni Bonifacii pape urbis Rome sub eandem metropolim Gradensem se subiugauerunt. Defuncto uero Candidiano patriarcha apud Gradense castrum, qui annis rexit ecclesiam numero quinque, successit Epiphanius qui sanctam ecclesiam Gradensem anno uno, mensibus tribus, diebus undecim gubernauit; qui mortuus et sepultus est in ecclesia beate Eufimie.

Huic successit Ciprianus patriarcha ad regendam ecclesiam Gradensem, qui eam rexit annis numero quindecim, mensibus tribus, diebus uiginti.  Et hoc mortuo, sepultus est in eadem basilica ubi suprascripti predecessores eius humati sunt.

Isdem uero papa prouidens utilitati sancte Dei ecclesie, interuentu supradictorum Primogenium subdiaconum, regionarium sedis apostolice, ad eandem metropolim regendam direxit.



CHRONICI GRADENSIS SUPPLEMENTUM [172 1Kb] .


 Fortunatus quidam hereticus pontificatum arripuit; qui quintam sinodum minime credens, ob sui erroris piaculum pauens, totam ecclesiam Gradensem metropolitanam denudans in auro et uestibus uel ornamento, similiter [173 1Kb] et ecclesias baptismales prouincie Hystrie [174 1Kb] et sinochagia [175 1Kb] que ad eandem ecclesiam Gradensem pertinere uidebantur, fugam in Longobardiam petiit, apud castrum Cormones super ciuitatem Aquileiam miliario 15. Contra cuius nequitiam et heresim episcopi uenetiarum et Hystriensium et clerici Aquileienses, qui etiam Gradensis ecclesie, scripta sua ad Honorium papam direxerunt. Idem [176 1Kb] uero papa prouidens utilitati sancte Dei ecclesie, Primogenium  diaconum et regionarium [177 1Kb] sedis apostolice ad eandem metropolim regendam direxit, dans et epistolam auctoritatis apostolice innodantem memorati Fortunati heresim. Idem autem Primogenius per uisionem ammonitus, corpora beati Hermachore et martiris atque pontificis et sancti Felicis et Fortunati, sita miliario tercio, in Gradensem ciuitatem adduxit, ibique diligenti cura deposuit; et usque hodie pontifex ciuitatis Gradensis pallei benedictionem a summa sede apostolica promeruit. At uero supramemoratus patriarcha Primogenius apocrisiarium suum dirigens in regiam urbem ad uirum piissimum  Iustinianum  augustum huius rei indagande causa, qualiter ipse baptismales ecclesie denudate fuissent, quod et Longobardi suos episcopos a diocesi eius subtrahere uoluissent, et ipsum thesaurum apud se ipsi retinuissent. Tunc demum ipse piissimus imperator aurum et argentum plus remisit quam [178 1Kb] perdiderant, et insuper sedem beatissimi Marci euangeliste dirigens, quam ab Alexandria Heraclius augustus in regiam urbem adduxerat. Mortuo uero beatissimo uiro Primogenio , qui annis numero 20, mensibus 3, diebus 7 rexit pontificatum, sepultus est iuxta corpus antecessoris sui beatissimi Cypriani, in basilica beate Eufemie. Huic successit Maximus presul , qui annis numero 20 rexit pontificatum, et sepultus est in eadem basilica. Deinde successit ad regendam ecclesiam Stephanus presul, qui annis numero 5 pontifex fuit. Eo uero mortuo  atque sepulto in eodem castro iuxta basilicam beati Iohannis euuangeliste  , Christoforus presul suscepit ecclesiam Gradensem regendam, qui in patriarchatu uixit annis numero 32, et mortuus est atque sepultus in eadem basilica . Huic successit Donatus antistes , cuius tempore Longobardi per fortiam Sereno Foroiulensis ecclesie archiepiscopo a summa sede palleum detulerunt  [179 1Kb] apostolica primitus; cui beatissimus papa Gregorius epistolam direxit, interdicentem [180 1Kb] inter ceteras, ne umquam aliena iura inuaderet, aut [181 1Kb] temeritatis ausu [182 1Kb] usurparet iuris ditionem cuiusquam, set in his esset contemptus [183 1Kb] que usque tunc possedisset. Et ex auctoritate apostolica precepit ipse beatissimus papa, nec ullo modo terminos excederet, a Donato presule Gradense possessos, set sibi sufficeret in his que possidebat, nec amplius quam in finibus procul dubio gentis Longobardorum gressum tendere presumeret. Quod si inobediens fuisset, apostolici uigoris indignus iudicaretur. Mortuo uero Donato patriarcha, qui annis numero 7 rexit pontificatum, sepultus est in basilica sancte Eufemie.

 Incipit epistola beati Gregorii pape missa Sereno episcopo Foroiulensi, in his uerbis interdicens: »Tanto munere quisque ditatur, quantum in subtimitate positus de se ex mandato domini Redemptoris humiliter sentit. Etenim pastoralis dignitas singulariter ex humilitate ornatur. Spernendum quippe apostolica lectio arguit elatos; et si accepisti, quid gloriaris quasi non acceperis? Nam dum ad cumulum tui honoris precibus eximii filii nostri regis flexi, plurimum et pro rectitudine fidei, quam te tuamque ecclesiam tenere et amplecti cognouimus, prouocati, palleum tibi direximus, interdicentes et inter cetera [184 1Kb] , ne umquam aliena iura inuaderes, aut temeritatis ausu [185 1Kb] usurpares iuris ditionis cuiusquam; sed in his esses contentus que  usque hactenus possedisti. Nunc uero, ut cognouimus, Gradensis presulis niteris peruadere iura, atque ex his quibus possedit nunc usque usurpare. Ne ergo in quoquam existas temerator, ex apostolica auctoritate precipimus, ne ullo modo terminos excedas ab eo possessos, sed solum suffitias in hisque te habeto, quo modo usque possedisti, nec amplius quam in finibus procul dubio gentis Longobardorum existentibus gressum tendere presumas, ut non iniuste te suscepisse gratiam collati pallei ex presumptione ostendas. Et inde apostolici uigore concilii, si inobediens fuisses conprobatus, indignus iudiceris. Data Kal. Decembris, indictionis 7.« Idem Gregorius pro hac re talem ad episcopos uenetie et Hystrie direxit epistolam: »Gregorius,  seruus seruorum Dei, episcopus, uniuersis episcopis uenetie seu Hystrie uel plebi eiusdem. Quamquam ex ministerio quod miseratione superna regimus, quicquid prouide deliberando peragere absque obstaculo conueniat, attamen ne frustra iudicium egisse uideamur [186 1Kb] , illa cupimus persequi, que non [187 1Kb] ad lesionem cuiusquam, uerum potius  ad munitatem respitiant, et illa [188 1Kb] satagere, unde non [189 1Kb] ex potestate diuinitus concessa supplicia sed premia sperentur. Conuenit enim, ut cum unius uotis paremus, alterius iura non fraudentur. Quia ergo missa relatione, nos a Deo saluata communitas [190 1Kb] uestra petiit, contra Foroiulensem antistitem agentes, quod cupiat inuadere ditionem [191 1Kb] Gradensis patriarche et ut numquam excedere terminum uel iura inuadere aliena; sed nec uelle in ea que hactenus possedisset esse contentum; cui etiam in presenti ne ea temptet ex auctoritate apostolica interdiximus, eique concessum pallium sub hac esse conditione, dilectissimi, sciatis. Cui denuo, ne presumat excedere, precepimus. Ne ergo incuria quadam aut discidio locum gens eorum insidiando, ut  assolet, inuadat, peruigiles cauete, potius solliciti de uestra post diuinum presidium percogitate [192 1Kb] salute. Quia illud non occasione agitur, sed ubi possunt Deo eius [193 1Kb] resistente uirtute perpetrare [194 1Kb] nituntur. Optantes uos de reliquo in amore domini nostri Iesu Christi pollere, et ab omni inmunes auersitate manere. Bene ualete.«

Interim autem hic beatus Gregorius defunctus est Rome, cui successit beatissimus Gregorius papa tercius; qui post obitum Donati Gradensis patriarche epistolam suam direxit uniuersis uenetiensis seu Histrie et cuncto populo, ut electionem in Gradensem patriarcham facerent. Qui precepto eiusdem pape Gregorii elegerunt Antoninum uirum  probatissimum in noua sancta Aquileiensi patriarcham ecclesiam . Qui a beato Gregorio papa tercio iuxta decessorum suorum exemplar priuilegium cum benedictione pallei consecutus est. Hic Antoninus [195 1Kb] patriarcha ammonitus est a predicto Gregorio papa Romam ad synodum occurrere; ad quam synodum Iohannes archiepiscopus Rauenas uocatus est propter imagines que in regia urbe deponere iubebant Leo atque Constantinus augusti, et inlicite coniugia que per diuersa loca fiebant. Post hanc uocationem Antoninus patriarcha cum suis suffraganeis Romam ad synodum perrexit; in qua synodo definitiue diuisio facta est inter Antoninum Gradensem patriarcham et Serenum Foroiulensem antistitem, iuxta edictum beati Gregorii  secundi, confirmante tota synodo et sententiam anathematis in huius confirmationis uiolatores dictante.

Mortuo uero ipso Antonino patriarcha, qui annos rexit pontificatum 22, menses 10, dies 20, sepultus est in eodem castro in ecclesia sancte Aeufemie. Huic successit Aemilianus patriarcha , qui rexit pontificatum annos 8, dies 6. Mortuo uero  sepultus est in eadem ecclesia. Huic successit uitalianus , qui rexit ecclesiam metropolitanam annos 12, menses 2, dies 15, et sepultus est in eadem basilica. Huic successit Iohannes patriarcha , qui rexit ecclesiam metropolitanam annos 36, et sepultus est in eadem ecclesia beate Eufemie. Post hunc successit Fortunatus [196 1Kb] patriarcha , qui a Leone papa priuilegium cum benedictione pallei iuxta suorum decessorum exemplar consecutus est. Hic tante famositatis fuit, ut diue memorie Karolus imperator spiritalem patrem eum habere optaret. Cuius ad augmentum ecclesie idem reuerentissimus augustus quamplurima contulit precepta. Qui Fortunatus rexit ecclesiam annos 27. Cui successit uenerius restaurator ecclesiarum , qui rexit pontificatum annos 24, menses 8, et sepultus est in sancte Eufemie ecclesia. Huic successit uictor , qui rexit ecclesiam annos 6, menses 3, dies 4, et sepultus est in eadem ecclesia sancte Eufemie. Cui successit uitalis patriarcha , qui rexit pontificatum annos 19, mensem 1, dies 6, et sepultus est in ecclesia beate Agathe. Post hunc successit Petrus patriarcha , qui  ecclesiam rexit annos 4, menses 6, dies 8, et sepultus est ante ecclesiam sancte Eufemie. Cui successit uictor iunior , qui rexit ecclesiam annos 17, menses 11, dies 13, et sepultus est ante ecclesiam sancte Eufemie. Huic successit Gregorius patriarcha , qui rexit pontificatum annum 1, menses 6, dies 22. Huic successit uitalis iunior  patriarcha, qui rexit ecclesiam annos 3, menses 3, dies 14 et sepultus est in ecclesia sancte Eufemie iuxta corpora sanctorum martyrum Hermachore et Fortunati. Huic successit Dominicus patriarcha , qui rexit pontificatum annos 7, menses 11, dies 3. Post hunc successit Laurentius patriarcha , qui rexit ecclesiam annos 12, menses 9, dies 24. Cui successit Marinus  patriarcha , qui tenuit pontificatum annos 34, menses 3, dies 7. Huic successit Bonus patriarcha , qui rexit ecclesiam annos 9, menses 6, dies 2. Post hunc successit uitalis, qui rexit pontificatum annos [197 1Kb] 50 et menses 6. Huic successit Urso , qui omni uirtute plenus rexit ecclesiam annos 37, dies 45.




ANNO DOMINI MuIII.
HERIGERUS ABBAS LOBIENSIS.





NOTITIA HISTORICA IN HERIGERUM.


 Harigerus siue Herigerus, Lobiensis seu Laubiensis abbas, ord. Bened., in ditione Leodicensi, ab anno 900 ad 1007, de quo auctor continuationis Fulcuini de gestis Abbatum Lobiensium, editus a Luca Dacherio tom. uI  Scripsit gesta pontificum Leodiensium; scripsit metrico stylo uitam S. Ursmari; scripsit etiam ad Hugonem epistolam de quibusdam questionibus, et alia multa composuit, sed in lucem non emisit. Scripsit, sub sua et Adelboldi persona, Leodiensis clerici, postea uero Ultraiectensis episcopi, Dialogum de dissonantia Ecclesie, de Aduentu Domini. Congessit etiam contra Ratbertum multa catholicorum Patrum scripta de corpore et sanguine Domini. Hec ille, que eadem leguntur apud Sigebertum cap. 138, et apud Trithemium cap. 360, de S. E. et II, 63, illustr. Benedictin., qui addit etiam librum de Diuinis officiis, quem Oudinus tom. II, p. 487 sq., illum esse putabat quem sub Alcuini nomine editum habemus a Melch. Hittorpio inter scriptores huius argumenti pag. 225, et 13 capitibus locupletiorem inter Alcuini  Opera p. 1007. Gesta episcoporum Leodiensium primorum XXuII, a B. Materno ad B. Remaclum, edita a Chapeauillo in Gestis pontificum Tungrensium, Traiectensinm et Leodiensium; tom. I, pag. 1-98, Leodii 1612, 4. uitam S. Ursmari episcopi et abbatis in Belgio, an. 713 defuncti, scriptam uersibus hexametris leoninis, libris uI mstam Gemblaci, negat se uoluisse edere Henschenius tom. I. Act. Sanctor. April. 18, n. 558, quod nichil historici contineat quod non in uita eiusdem Ursmari, quam Anso abbas prosa scripsit, succinctius legatur. Specimina tamen quedam dare non intermisit. Libros ipsos Herigeri uulgatos ab Aegidio Waulde inter alia monasterii Laubiensis monumenta, notauit Caueus. Titulus libri est: La uie et les miracles de S. Ursmer et des sept autres saints, auec la Chronique de Lobbes, recueillie par Gilles Waulde, à Mons 1628, 4. Epistolam ad Hugonem edidit Edmundus Martene tom. I. Anecdotor., p. 112-118, Paris. 1717, in-fol. In hac epistola subtiliter Herigerus ad uersus Dionysii Exigui calculum annorum Christi  disputat, Hugoni uicissim septem questiones enucleandas proponit. Non uideo causam cur hanc epistolam integram non esse cum Edmundo Martene existimem, qui pag. 117 etiam initium epistole Hugonis ad Harigerum e ms. codice publicauit. Dialogus cum Adelboldo, quem ms. Gemblaci seruari monuit Mireus ad Sigeberti c. 137, necdum quod sciam a quoquam in lucem datus est. Liber De corpore et sanguine Domini non Rabberto  oppositus est quem laudat et sequitur, sed Ratherio  monacho Lobiensi ac deinde ueronensi episcopo, cuius librum de eodem argumento memorat Sigebertus c. 127, diuersum, ut puto, ab eius epistola ad Patricium, quam edidit Dacherius t. XII Spicileg., p. 37 . Herigeri librum primus, sed sine auctoris nomine uulgauit Cellotius ad Historie Gotheschalci calcem, Paris. 1655, fol. Primus Herigeri esse obseruauit Mabillonius tom. I Analect., pag. 211 , et in pref. ad Sec.  Iu Benedictin., § 2 et 3. uita S. Landoaldi archipresbyteri Sec. uII, quam sub Notgeri episcopi Leodiensis nomine dedit Surius 19 Mart., cui ipsius etiam Nodgeri testimonio uindicat eam uossius pag. 353 De hist. Lat. Eamdem Henschenius tom. III. Martii, p. 35-42, cum notis exhibet scriptam iussu Nodgeri ab Herigero. Denique Herigero etiam asserit Mabillonius Sec. III, Act. Sanctor. Benedicti, pag. 14, uitam S. Berlendis uirginis circa annum 700 in Brabantia, quam sine auctoris nomine dederat  Bollandus tomo primo Febr., 3, p. 378. Que in Catalogo librorum bibl. Leidensis an. 1674, 4, edito per Fridericum Spanhemium inter msta legati Scaligerani, pag. 393, num. 31, memoratur Ratio abaci secundum Heringerum, eam in Catalogo eiusdem bibliothece quem longe locupletiorem deinde an. 1716 fol. dedit Casimirus Oudinus, non inuenio sed pag. 339. Adolardi philosophorum assecle ultimi, Doctrinam siue Regulas abaci. * Huic auctori reipsa ascribi librum de ratione Abaci probat testimonium Alberici in Chronico, qui hunc librum tribuit Herigero ad an. 990. Herigeri habentur Regule numerorum super abacum Gerberti Remensis archiepiscopi, dein Rauennatensis, tum Romani pontificis Siluestri II nomine.

Historia rei litterarie Gallicane multa scitu digna de scriptore hoc tradit. Principio quidem liber De corpore et sanguine Domini scriptus omnino est aduersus Paschasium Radbertum; ita enim Sigebertus rotundis uerbis affirmat. Insuper liber sub hoc  nomine a Cellotio editus diuersus omnino est ab hoc ipso opere ab Herigero confecto; nam iidem auctores Historie litterarie Gallicane, tom. uI, pag. 587, etc., non exigui momenti rationibus euicerunt Cellotianum opus sincerum esse Siluestri pape II fetum. Ex quo fit ut Herigeri liber De corpore et sanguine Domini nondum lucem aspexerit. uide eamdem Historiam litterariam tom. uII, pag. 201, ubi et quedam eius petica in honorem sanctorum et sancte uirginis indicantur.



HERIGERI ET ANSELMI GESTA EPISCOPORUM TUNGRENSIUM, TRAIECTENSIUM ET LEODIENSIUM EDENTE u. CL. RUDOLFO KePKE PH. D.






DE uITA ET SCRIPTIS HERIGERI ET ANSELMI DISQUISITIO.

 Idem fere artem scribende historie quasi decurrere spatium quod regum et populorum res gestas, atque iisdem que illis insite et innate sunt legibus obtemperare, et sciunt omnes et ipsa rerum natura probat. Itaque cum ex omnium rerum conuersione Carolorum regnum emersisset, una cum iis post claros illos Germanicarum gentium scriptores nati sunt Annales regum et imperatorum, quos seculo XI haud contemnenda auctorum arte floruisse constat. Sed eodem tempore quo Germanorum imperium ingruente  imperatorum et Romanorum pontificum discidio dilabi uideretur, paulatim aliud rerum scribendarum genus incrementa capere cepit. Iam enim crebriores erant auctores in ecclesiasticis, ut ita dicam, componendis historiis, quibus et episcoporum et abbatum uitas describerent; quod librorum genus eo magis inualuit apud clericos, quo melius, communi Ecclesie uinculo coniuncti, episcopatus et monasteria suo quasi genio frui perspiciebant. Cuius rei primum exemplar cum Gesta ipsorum pontificum  Romanorum ob oculos hominum posita essent, eamdemque uiam Paulus Diaconus in Gestis episcoporum Metensium, scriptor Fontanellensis, et Bertarius uirdunensis preiissent, nouum scriptorum agmen una cum Folcuino Lobiensi, Gestorum episcoporum Tungrensium, Traiectensium et Leodiensium, que iam edituri sumus, narratores Herigerus et Anselmus ducunt. uix enim alia erat illo tempore episcopalis cathedra, que tot tantorumque clarorum rectorum nominibus et gloria qua Leodium fulgeret, ubi sanctum sanctus episcopus exciperet. Inter quos post S. Remaclum, Amandum, Lambertum duobus illis episcopis Notgero et Wazone, quorum admiratione ad scribendum Herigerus et Anselmus incitati sunt, prestantiori omnium uirtutum  laude qui excelleret nemo erat. Qui hanc quoque pre ceteris magnam gloriam consecuti sunt, ut ipsi non leui litterarum gustu imbuti, in Leodiensium scholis placidissimum pararent Musis refugium. Qua in academia cum a magistris claris clariores discipuli eruditi essent atque edocti, Leodium magni auspicii nomine quasi Athene per totam Germaniam atque Galliam ita celebrari ceptum est, ut in tali disciplina predicanda illius temporis scriptores sibi uix satisfacere possent  .

 Ex hac eadem schola seculi decimi dimidio altero primus prodiit rerum Leodiensium scriptor Herigerus Lobiensis. Nam Lobiense quoque monasterium Iam Ricarii Leodiensis episcopi temporibus  letissimum fructus quem litteris allaturum erat auspicium fecerat, ut nomina doctorum uirorum in litterarum monumentis conseruata docent et monumenta ipsa confirmant. Inter illos Fulcuinus Lobiensium abbas Scaminum habet et Theoduinum uiros »in litteris ediscendis opinatissimos  ,« Aletramnum suum decessorem, uirum »eloquentem et undecunque doctissimum  ,« et ante omnes quem omnium perspicacissimum fuisse predicat Ratherium, ueronensem postea episcopum, quem multa ingenii opera condidisse scimus. Si eodem  fere tempore Fulcuinum abbatem libellum de abbatum Lobiensium gestis  aliosque Lobienses et Leodienses  Annales scripsisse memineris, illisque uiris qui medio seculo decimo inter discipulos, exeunte uero inter magistros clarebant Lobienses, Herigerum nostrum ascripseris, Notgeri tempora qui annis 971-1008 Leodiensium res moderabatur  , litterarum laude sane non immerito celebrari uides. Inter quos uiros haud ultimum locum tenet Herigerus, primo scholasticus, dein abbas Lobiensis  ,  quem maximo cum posteritatis fructu litteris docendis nauasse operam probant discipulorum quos erudiuit clarissima nomina. Nam ad medium usque seculum undecimum Herigeri et exemplum et precepta sunt seruata, cum felicissimum quod puerorum animis iniecerat semen in Olberto  clarissimo Gemblacensi abbate et in Wazone episcopo Leodiensi  exuberaret et ad letissimas fruges perueniret.

Sed iam uideamus que uite Herigeri apud alios scriptores relicta sint uestigia. Unum nobis traditum est testimonium non ita multo post illius tempora scriptum, quod, cum quasi firmum questionis prebeat fundamentum, in textum recipere non ab re fore opinor, uerbaque ipsa, ne testis illius sententiam  minus accurate repetam, proponenda uidentur. Sunt autem anonymi scriptoris qui Folcuini librum ad posteriora tempora deduxit. Quod si non primum de Herigero testimonium, grauissimum saltem esse nemo non uidet, nam quod paucis tantum uerbis in libro De scriptoribus ecclesiasticis dedit Sigebertus, ni fallor, ex illo altero mutuatus est  .

Post hunc  Herigerus substitutus est, cuius uirtutum dotes perscribere superfluum puto, cum apud exteros etiam et uita et scientia clarus exstitit. In tantum enim predicto uenerabili episcopo Nothgero  charus et familiaris fuit, ut non solum in domesticis uel ecclesiasticis rebus, sed in palatinis quoque negotiis, quorum tunc temporis precipuus erat exsecutor  , idem episcopus inter primos eum semper habuerit, nec in Lotharingia solum sed et in Italia, ubi Othoni II  adhuc puero regnum preparabat, eius obsequiis et consiliis usus fuerit. Postquam uero abbas ordinatus est, construxit hoc oratorium ad occidentalem ecclesie plagam in honore Sancti Benedicti, quod ab eodem Nothgero episcopo dedicari fecit, et unde obsonium competens fratribus in die translationis eiusdem beati Benedicti omni in posterum tempore procuraretur, eiusdem episcopi auctoritate assignauit. Ornatum ecclesiasticum, cum adhuc monachus episcopali curie deseruiret, et cum factus  esset abbas, quantum adauxit, ipse quoque adnotare litteris curauit. Scripsit Gesta pontificum Leodiensium, scripsit metrico stilo uitam S. Ursmari, scripsit ad Hugonem de quibusdam questionibus, et alia quedam que composuit, sed non exposuit. Scripsit sub sua Aelboni et persona Leodiensis clerici, postea Ultraiectensis episcopi, dialogum de dissonantia Ecclesie de Aduentu Domini. Congessit etiam contra Ratbertum multa catholicorum Patrum scripta de corpore et sanguine Domini. Obiit in senectute bona, anno Dominice Incarnationis 1007, pridie Kal. Nou., sepultusque est  ante altare sancti Thome apostoli in ecclesia S. Ursmari, quod quidem altare, quod in die eiusdem apostoli ordinatus esset abbas, eidem apostolo construxerat. In honore etiam eius duas antiphonas: O Thoma Didime et O Thoma apostole composuisse dicitur et hymnum de sancta Maria uirgine: Aue, per quam, et quedam alia. Fuere qui dixerint frigoreticos ad eius tumulum sanatos: nos sicut de uite illius sanctitate non discredimus, ita et de sanctitatis remuneratione coram Sancto sanctorum illum gaudere non ambigimus.

Adumbratam quidem Herigeri imaginem satis bene tamen expressam auctorem ob oculos posuisse nemo neget. uirum uides et uirtute et litterarum doctrina ornatum, inter Notgeri episcopi amicos  receptum, non solis ecclesiasticis rebus deditum aut in monasterii umbra delitescentem, sed in luce publica, in curia uersantem; etiam antequam abbatis munus adeptus in ampliorem et honorum et rerum gerendarum locum ascenderet. Paulo ante eum Rome commoratum esse iam alias uiri docti coniecerunt  . Num uero hoc illo ipso tempore quo abbas eligeretur factum sit, uix dicere ausim; sed non minus Lobiensium Annalium auctoritate probari uidetur Herigerum anno ante Fulcuini obitum 989 Notgero in Italiam iter facturo comitem fuisse  . In abbatis munere administrando eruditus eruditum uirum excipiens, die 21 mensis Decemb. 990  consecratus usque ad diem 31  mensis Octobris a. 1007  , Ottonis III et Heinrici II imperatorum temporibus nauicule sue clauum strenua manu tenuit. Sed ipsorum Lobiensium monachorum seruata est ad Notgerum et Rothardum Cameracensem episcopum epistola, qua »iam dudum pastore uiduati  « Herigerum, cum illo aptiorem inuenire non possent, abbatem sibi petierunt. Legitur epistola illa in Chronico Cameracensium et Atrebatensium episcoporum; hic uerba tantum que precipuum de Herigero iudicium faciunt, proponam:

Ad que  utcunque affectanda nullum hoc tempore aptiorem inuenire potuimus quam domnum  Herigerum. uerum Deo teste non secundum suam, sed secundum nostram estimationem, ante annos multos et nobiscum socialiter ut fratrem conuersatum, multisque emolumentis nobis proficuum, pluribus uero nostrorum magistri et educatoris strenue adimplentem officium.---In cuius electionem noueritis non deesse nostram unanimitatem, etc.

Cum tale munus regendi in se susciperet Herigerus, iam superasse eum mediam etatem ex hoc apparet quod a. 1007 eum »in bona senectute« obiisse audimus, annoque 990 Lobienses monachi eum »ante annos multos« cum ipsis uixisse scribunt. Unde Herigerum ante annum 950 natum esse  sine ulla controuersia statuere posse mihi uideor. In his testimoniis de tempore quo monasterio  prefuerit abbas subsistendum est, neque ex aliis qua ratione munere functus sit describere licet. Sed aliud est quod addam.

Que hucusque attulimus summam faciunt fidem haud uulgaris societatis uinculo Notgerum episcopum cum Lobiensi abbate coniunctum fuisse, sed maiorem quamdam necessitudinem inter utrumque intercessisse uel ex eo apparet quod posteri quid unus quid alter in litteris elaborarit non discernentes, alteri alterius libros tribuerunt, et num unus an uterque communi consilio iisdem libris conscribendis operam suam nauarit dubitarunt.

Cui questioni lucem afferri credo satis claram Notgeri episcopi litteris, que alii cuidam Herigeri  opusculo, S. Landoaldi uite, prefixe sunt. Cum enim a. 954 apud Gandenses antiquior uita S. Landoaldi et sociorum eius, Hungaris irrumpentibus, cum aliis rebus flammis deperiisset, hoc damnum quoad possent reparaturi monachi, que de prioribus sanctorum illorum translationibus Saraberti, senis presbyteri, et aliorum memoria suppeditaret, collegerunt postero tempore, et a Notgero ut collecta in ordinem quasi redigeret et sua auctoritate confirmaret petierunt. Qui quomodo rogantibus satisfecerit, docent littere ille XIII Kal. Iul. 980 date, quas in adnotatione apposuimus  . Extrema sunt pre  ceteris tenenda uerba, quibus Notgerus se preter Gandensium narrationes nichil aliud dedisse confirmat, exceptis duntaxat iis que in episcopatu  nostro decerpta, huic schedule pro temporis ratione uidebantur congruenter preponenda.« Sed in hoc uno loco subsistere non possumus, alter addendus est Gandensis enim quidam monachus anonymus, quem translationi et eleuationi S. Landoaldi a. 982 interfuisse oculatum testem narratio ipsa docet, eodem fere tempore que uiderat litteris commendauit  . Qui inter alia hec de Herigero scripsit: At uero dominus abbas.---Womarus  ---tantis beneficiis uisis, gratias omnipotenti Deo rependit; nec multo post inspirante Domino, pro cautela futurorum, et, quod uerius est, pro maiori gloria  sanctorum, priores nostros supra designatos ad uenerabilem episcopum Leodiensis Ecclesie mittere curauit, supplici precatu efflagitans, quatenus de translatorum sanctorum reliquiis queque digna per clericos suos inquireret, et illis ueritatem de iis omnibus renuntiaret in scriptis, quod Domino donante extemplo completum est. Nam requisiti in synodo plena sacerdotes et clerici undique confluentes, quanta audierant et facta uiderant de sanctis nostris miracula ore consono coram episcopo suo proferebant. Iubente itaque eodem eximio pontifice, ibidem miracula que diuulgauerant sunt collecta et per dominum Heyngerum  didascalum ac musice artis peritum, breuiter quidem, sed satis diserte ac luculento sermone descripta, nec  non et ipsius episcopi sunt auctoritate roborata, insuper sigilli sui impressione munita atque domino abbati ac omnibus fratribus Gandensibus fideliter missa.

Ex quibus hoc luce clarius apparet, Herigerum a. 980 scholasticum Lobiensem, musices artis peritum, S. Landoaldi uitam ex Gandensium schedis composuisse  , Notgerum uero ei rerum argumenta et scribendi materiem dedisse uiteque ab illo uere et integre scripte sponsorem quasi factum esse. Dein, quod summi est momenti, illo tempore luci iam data fuisse gesta episcoporum Leodiensium, que ante a. 980 scripta esse statuendum est; ergo ab Herigero monacho minime abbate composita sunt, quod si quis Anselmi uerbis in epistola ad Annonem  archiepiscopum  innitatur coniicere possit. Non enim profecto uideo quid sibi uelint illa Notgeri uerba, ex episcopatu suo decerpta quedam in textum uite S. Landoaldi se recepisse, nisi ea ad Herigeri episcoporum Historiam referenda esse cum Bollando statuas  . Quod reipsa probatum uides, nam nonnulla ex Gestis episcoporum Tungrensium desumpta, in uita S. Landoaldi iisdem fere uerbis recurrunt. Ut hoc uno utar exemplo, epistolam ad Werinfridum abbatem Stabulensem, que Gestis premissa est, in alteram illam ad Womarum Gandensem ex parte recepit Herigerus, sed ita recepit, ut hinc inde uerba omitteret et orationem quasi in angustum deduceret  .

 Sed ne sic quidem enodata est difficultas illa que uiros doctos satis uexauit  , utrum ab Herigero ipso Gesta scripta sint, an potius Notgerum auctorem habeant. Nam in uno codice eoque satis antiquo S. Martini Leodiensis, de quo suo loco agemus, Notgeri non Herigeri Gestorum auctoris nomen legitur. Sed unde exorta est illa dubitatio de auctore, cum Anselmus, continuator Lobiensis et Sigebertus Herigero, minime Notgero, disertis uerbis libellum nostrum ascriberent? uerum est, libri auctor modestius latere uoluit; neque nomen neque locum quo scriberet posteris prodidit aut leuiter tantum innuit, et nisi testibus supra laudatis constaret, librum a monacho Lobiensi conscriptum esse, uix erueres. Primam dubitationem attulit uita S. Remacli, quam  ut apud Anselmum uitam Wazonis, dimidiam fere totius libelli partem complexam esse uidemus  . Surius enim eamdem uitam ex codice nescio quo peculiarem edidit  sub Notgeri nomine. Qua in re suo ingenio, ut solet, non indulsit; nam S. Remacli uitam sine ulla ratione reliquarum uitarum scriptam esse, et ipsa libri indolens docet et auctor in epistola ad Werinfridum prefationis loco premissa fatetur. Stabulensis enim abbas, S. Remacli, sui et Leodiensium patroni, uitam quam habemus antiquiorum  , aridam et ieiunam esse querens, ut uitam sancto uiro digniorem componeret auctorem exhortatus erat. Qui talem occasionem nactus uitas reliquorum quoque episcoporum litteris mandauit, et ex iis uberiorem illam S. Remacli seorsum  edidit atque, ut ipsius uerbo utar, excepit. Epistola uero illa, que in nostris codicibus et Notgeri et Werinfridi nominibus caret, in Surii codice talem in fronte pre se fert inscriptionem: Notgerus, quem etsi indignum Sancte Marie Sanctique Lamberti mancipium predicant tamen episcopum, Werinfrido,  uenerabili in Christo Patri et consacerdoti, salutis eterne subsidium. Quid igitur clarius? dicat aliquis; et litteras scripsit Notgerus et librum cui prefixe sunt littere ille. Sed non ita clarum illud; nam, ni fallor, Notgerus neque Gesta episcoporum neque uitam S. Remacli, neque denique litteras scripsit. Ex ipsa libri auctoris persona scribere, quicunque litteras illas dedit, satis patet ex ipsis quibus usus est uerbis  . Sed sibi non constans est; uno loco ex illius persona qui auctorem ad scribendum impulerit loquitur his uerbis: Simulque uisus es, ne dicam precari, sed potius exhortari ut eam  nullo modo exemplari uerum aliquanto lepidius mandarem polliri, tum quod gestorum illius aliunde sumptorum suppetat copia, tum quod temporum  quorum diuersitas nunc maxime scito opus est, ex chartulario uestro non desit notitia. Quis, queso, mandauit? Num idem qui librum conscripsit? Minime. Alius mandauit, alius conscripsit. Notgerum episcopum ut liber scriberetur mandasse, Herigerum scholasticum uero scripsisse, et uite S. Landoaldi quod ob oculos habemus exemplum fidem facit et laudatorum testium auctoritas probat. Nisi forte quis difficultatem illam ita expedire malit, ut ipsa prefationis uerba tenens, Notgerum alii S. Remacli uitam scribendam reliquisse  , reliquorum episcoporum uitas ipsum composuisse coniiciat.

Sed aliud est quod obstet. Si scribendi genus, quod in gestis deprehenditur, paulo accuratius examinaueris, ab alio epistolam ad Werinfridum, ab  alio uitam S. Remacli, ab alio reliqua conscripta esse haud facile tibi persuadebis. Cui ultima capita uite S. Remacli legenti  non epistola illa in memoriam recurrat, aut que ex reliquorum episcoporum serie desumpta est uita S. Ioannis episcopi  ? Non sane limatius scripsit auctor aut  cultiori stylo librum suum composuit. Est potius loquendi genus horridum et durum; est translationibus audax, et, quanquam liber ueterum locis refertus est, haud raro ita obscurum ut interdum nescio que oracula te audire putes  . Idem est dicendi genus in epistola, idem in uita S. Remacli, idem in reliquis uitis. Et si unus idemque est trium illorum auctor, quis scripsit alius nisi ille quem Anselmus, continuator Lobiensis, Sigebertus uno ore proferunt Herigerus? De Notgero apud illos ne uerbum quidem. At unde tandem irrepsit in hunc librum Notgeri nomen? Una tantum uia, ni fallor, inueniri potest, qua enodetur difficultas; est illa, quam persecutus est Chapeauille  . Episcopi nomine et iussu Herigerus quasi scriba epistolam  illam ad Werinfridum composuit, et ad episcoporum Gesta componenda Notgerum materiam rerum ex tabulario aliisque fontibus Herigero suppeditasse epistola ipsa docet. Neque ingenio plus iusto indulsisse mihi uideor, si Herigerum eamdem epistolam toti operi prefixisse coniiciam, ut amicum qui sibi scribendi auctor atque adiutor fuerat ornaret, gratique animi causa suum nomen latere maluisse credam. Itaque eamdem fere originem ac uita S. Landoaldi hic quoque liber duxit. Sed unum adhuc restat quod moneam. Gesta episcoporum usque ad Notgeri tempora esse deducta, littere ad Werinfridum disertis uerbis probant  ; quam libri partem grauissimi momenti aut temporum inuidia nobis prereptam aut obliuione iam esse obrutam  uehementer dolerem, nisi eam ne scriptam quidem unquam esse mihi persuaderem. Opinati sunt alii  S. Remacli successorum uitas fuisse inter ea que, ut dicit continuator Lobiensis, composuerit Herigerus, sed non exposuerit. Sed quid,  queso, Anselmus episcoporum uitas ad Notgeri usque tempora sibi scribendas sumpserit, si eas ab Herigero scriptas esse compertum habuisset? quid in prefatione ab illo res episcoporum ad S. Remaclum usque litteris mandatas esse probe testatus fuerit? Nisi mauis, septuaginta annis post Herigerum librum illum penitus periisse et ex hominum memoria excidisse, hec una tantum est uia qua expediri posse uidetur difficultas. Librum ad sua tempora deducendi consilium tam firme in Herigeri animo insedit, ut res tanquam peracta ab eo proponeretur, sed quominus reuera ad finem perduceret auctor nescio qua temporum iniquitate impediditus est.

Sed iam uideamus quomodo ipso scribendi munere  functus sit Herigerus, quibusque auxiliis instructus operi suo manum admouerit. Unum est quod in eo haud libenter desiderabis: que in rebus gerendis minister aut egerit aut uiderit, omnino non scripsit, que ab aliis audierit paucissima. Qualem igitur ad historiam scribendam indolem attulerit, libro suo satis probare non potuit, alia itaque ex aliorum libris et litteris presidia sibi parauit; inter que sanctorum uitas, ut libelli argumentum postulabat, primum locum obtinere uides. Sunt uero auxilia eius hec: Eusebius in Chronico  ex uersione Hieronymi, historie ecclesiastice, quo nomine Eusebii librum a Rufino Latine uersum et ni fallor Sulpicii Seueri historiam innuit  , Iordanis   , Geographi Rauennatis liber, ut uidetur  , Gesta Francorum  , Einhardi uita Caroli Magni  , Bede liber de temporibus  et Martyrologium  , passio SS. Petri et Pauli apostolorum  uita sanctorum Eucarii,  ualerii et Materni  , S. Seruatii Gesta antiquissima  , S. Lupi Trecensis uita posterior  ,  Baudemundi uita S. Amandi  , uite SS. Bauonis  , Chlodulfi  , S. Trudonis auctore Donato   , S. Remacli antiquior  , S. Remigii auctore Hincmaro  , S. Lamberti auctore Stephano  . Textum prout res postulare uidebatur modo seruauit ad uerbum, ut uite SS. Eucarii, ualerii, Materni, Iordanis, Baudemundi, modo liberius argumentum ex illis desumptum suo stylo prosecutus est. Sed aliorum quoque librorum mentio apud Herigerum occurrit, quos non in usum suum uertit, sed laudauit tantum. Multos historiographos, qui de Hunnis referebant, preter Iordanem habebat  , Hilduini passionem S. Dionysii laudat in epistola ad Werinfridum, et ibidem se quamplurimas sanctorum uitas ab aliis conscriptas legisse et scribendi rationem secum considerasse probat. Hisce libris litteras tabulasque publicas adiecit  Sigeberti et Childerici regum, episcoporum litteras  , conciliorum canones  ; et ea que dixerit multis scriptis in Leodiensi et Stabulensi tabulario asseruatis firmari posse alio loco testatus est  . Sed neque illum fontem contempsit, qui ex populi uiuido ingenio redundat, uulgarem qui in hominum ore uersatur rumorem, quem in uita S. Ioannis ita descripsit: Auditu tantum et relatione a maioribus et etate prouectioribus accepimus  , quemque alio loco ab incolis referentibus se excepisse confirmat et relationis famam uel antiquitatem uocat  . Ipsas denique res quomodo se suis temporibus habuerint testes fecit  .

His denique aliud accedit presidium, quo, si accuratius  examinaueris, Herigerum longe pre ceteris excelluisse non negabis; raram illis temporibus ex ueterum et Patrum ecclesiasticorum scriptis sibi comparauit eruditionem; multa legit et secum cogitauit. Nam non primis tantum labris ueteres attigit, sed ita, ut hoc uerbo utar, in succum uertit, ut scribenti ueterum sententias uel sua sponte memoria suppeditaret; non sane medii eui Chronicon sed centonem quemdam interdum legere tibi uideris  . Eorumque excellit scriptorum notitia, quorum mentio rarius illo tempore deprehenditur. E ueteribus occurrunt Cicero  , Sallustius  , Plinius  , Terentius  , Horatius  , uirgilius  , Tibullus  , Persius  , Martialis  ; quibus adde Hieronymum  , Augustinum   et ex Christianis petis Aratorem  et Prudentium  . At alia quoque non deesse que superstitiosam illam que in monasteriis florebat doctrinam redoleant, uix est quod mireris  . Sed nichilominus a critices exercende periculo in rebus ipsis scribendis minime auctor abhorruit. Miraculis fidem ipse non denegauit, tamen eos ex equalibus suis sana sua mente refutat, qui suis ipsis temporibus miracula non fieri querebantur  . Minime dubitat S. Seruatii ex Saluatoris familia originem, que pietate fortasse uite eius ingesta sit, reiicere; et ingenui sane est animi illa quam profert confessio, melius esse ignorantiam uerecunde fateri, quam irreuerenter pro pietate mentiri   . Itaque de antiquissimis Tungrensium rebus in tanta rerum obscuritate nichil certi proferri posse non uno loco libero ore fatetur  . Que critices exercende ratio quo magis in aperto sit, alium ex epistola eius ad Hugonem afferam locum, quo Herigerum, num primi illi Treuirorum episcopi Eucarius, ualerius et Maternus reuera Euangelium predicaturi a S. Petro missi sint, dubitantem uidemus. En uerba eius  :

De nostris Treuerensibus Eucario, ualerio, Materno, qui dicuntur missi fuisse ab apostolo Petro, et locus quidam in Elisatio pago nomen habens Elegia concordat cum eorum historia, sed a passione beati Petri, qui est annus 13 Neronis, qui  si forte Eucarium, ualerium et Maternum Treueribus  misit, ante aliquot annos passioni sue hoc fecit, computantur anni 263 usque ad annum 25 Constantini, quando obiit sanctus Syluester, cuius iussu Arelato facta est synodus, ubi legitur interfuisse sanctus Maternus, Agrippine episcopus, cum Maurino archidiacono suo, ubi et adfuit sanctus Agricius Treuerorum episcopus.

At non in rebus tantum gestis hesit, sed indolem earum et naturam perspicere conatus, altiorem se gerere spiritum gustuque quodam philosophico se imbutum esse in libro suo probat. Nam de mundo non eterno, ab eterno Deo creato, de libero hominis arbitrio cum prouidentia diuina conciliando questiones enodare conatus est  . Alioque loco quid intersit inter antiquitatem et recentiora tempora  explicandum sibi suscepit, ita ut ex hac ipsa re historie scribende necessitatem deriuet  .

Iam ad Anselmi librum transirem, nisi pauca de reliquis Herigeri opusculis addenda esse arbitrarer, ne quid tam erudito uiro detraxisse uidear. uidimus iam supra Gesta episcoporum eum non post a. 979,  anno sequenti uero uitam S. Landoaldi composuisse. Quid uersibus pangendis posset, in alio libro tentauit de uita S. Ursmari hexametris conscripto, quem, antequam abbatis munus susciperet, edidit. Ex omnibus que habemus Herigeri opusculis, ni fallor, primum est compositum; nam in Gestis episcoporum uersus quosdam ex illo transcripsit. Ipse enim auctor est metricanus ille quem de S. Seruatio uersus haud incongruos fecisse dicit  .

Sed Herigerum non modo rebus gestis narrandis operam nauasse, sed magnam suam eruditionem in illustrandas alias questiones contulisse, catalogi librorum eius ostendunt et testes comprobant. Inter quos sane primum obtinet locum libellus ille qui inscribitur Epistola Herigeri abbatis ad quemdam  Hugonem monachum  . Quam post a. 990 et ante a. 999 conscriptam esse, abbatis nomen Herigero datum et domni Gerberti mentio facta  , summi pontificis nomine suppresso, mihi persuadent. Et iam prouectiori etate Herigerum illo tempore fuisse hec que ibidem occurrunt uerba docent: Hec, frater dilectissime, summatim breuiterque, quia per memetipsum, infirmitate interpellante et oculorum acie iam caligante, scribere non potui. Proposuerat enim Hugo ille quasdam de calculo chronologico questiones, quaque ratione cum Euangelii ueritate Dionysii concilianda sit auctoritas  . Quibus enodandis benignam eruditionis proferende occasionem nactus Herigerus, illud quod de se in Gestis episcoporum fecit iudicium satis probauit.  Nam Eusebium, Hieronymum  , Augustinum, Fulgentium, Bedam, quos ipsis nominibus laudat, eruditionis sue testes fecit. In calce demum epistole questionum ab Hugone propositarum quasi remunerationem septem chronologicas questiones illi soluendas reddit, que num ab illo expedite sint ualde dubito. Tertiam questionem supra attulimus  et septimam eque ad res Leodienses spectantem suo loco dabimus.

Alius liber, quem dialogum Herigeri et Adelboldi Traiectensium postero tempore episcopi fuisse scribunt, de Aduentu Domini celebrando, temporum inuidia nobis uidetur esse prereptus. Quod uix mirandum, cum haud ita multo post Herigerum nondum in eam que optanda erat lucem prodiisset. Berno enim Augiensis abbas, qui eidem questioni operam dedit in pluribus libellis, hoc de illo libro testimonium fecit in epistola ad Aribonem archiepiscopum Moguntinum  : Sed et abbas Heriger, uir non parue auctoritatis, nostris temporibus proprium super hac re libellum composuit, in quo, ut asserunt qui illum legerunt, probabilibus argumentis  est conuincit contra Patrum instituta agere, qui plus quam quatuor Dominicos dies Aduentus Domini celebrare contendunt. Nec mathematicas disciplinas Herigerus a se alienas esse uoluit; regulas enim de abaco conscripsit, de quibus Albericus Trium Fontium monachus hec acerbe scripsit ad a. 990  : Herigerus fit abbas Lobiensium septimus, scientia litterarum clarus, cuius habentur regule numerorum super abacum Gerberti. In multis nempe studebant antiqui que hodie habentur derisui. Eiusdem libri codicem sec. XII  Ratisbone in manibus habuit Pezius, alium Lugduni Batauorum seruari scribit Oudinus  .

Quos enumerauimus libros reuera ab Herigero conscriptos esse uel codices uel testes in dubium  non uocandi probant; addamque unum, de cuius auctore aliam alii uiri docti amplexi sunt sententiam. Est ille libellus, in quo, ut Lobiensis continuator habet, congessit contra Ratbertum multa catholicorum Patrum scripta de corpore et sanguine Domini, quem ab Herigero conscriptum esse cum Mabillonio persuasum habeo. Post Cellotum, qui hunc librum primus edidit  , in Gemblacensi codice  satis antiquo eumdem deprehendit Mabillon, his uerbis que omnem pellere uidentur dubitationem inscriptum  : Dicta domni abbatis Herigeri de corpore et sanguine Domini; cumque paulo post Lobiensem bibliothecam perscrutaretur, in uetusto librorum catalogo anno 1049 ascripta legit hec uerba: Erigeri abbatis exaggerationem de corpore et sanguine Domini. Alium denique codicem eiusdem libri Herigeri nomine inscriptum uidit Oudinus  . Probis hisce insisto testimoniis, neque eorum auctoritas conuelli uidetur a S. Geraldo abbate, qui Herigerum de illo argumento epistolam scripsisse dicit  , neque moueor Gottwicensi codice a Pezio reperto  , in quo idem liber sub Gerberti nomine legitur. Nam etsi ex ipso libro certum de auctore  indicium peti non potest, tamen Herigeri et eruditionis et scribendi rationis uestigia deprehendisse mihi uideor. Reuera enim congessit auctor Patrum ecclesiasticorum locos de illo argumento, Eusebii, Ambrosii, Hieronymi, Augustini, Leonis, Hilarii, Cyrilli, Basilii, Fulgentii. Dialectica que ipse profert argumenta  eodem sacre Scripture loco de mensura, pondere et numero innituntur, cui quasi fundamento primum caput Gestorum superstruxit. Hunc uero fuisse Herigero in libris conscribendis usum, ut que idonea uiderentur ex uno in alterum librum transcriberet, iam supra uidimus  . Omnia denique que in hoc opusculo congessit in hoc uno uertuntur, idque efficere uolunt, ut Paschasii Radberti decreta  refellantur. Maiorem dubitationem  aliud opusculum afferre possit, quod Trithemius in Herigeri librorum catalogum hac inscriptione recepit: De diuinis officiis libri duo, a continuatore Lobiensi uero silentio pretermissum esse uiri docti mirati sunt. At aut fallor aut minime hunc librum reticuit Lobiensis scriptor; eumdem enim uel uidit Trithemius uel in mente habuit, de quo apud illum hec leguntur: Ornatum ecclesiasticum  cum adhuc monachus episcopali curie deseruiret et cum factus esset abbas, quantum adauxit, ipse quoque litteris adnotare curauit  .

Alii denique libri tam dubie sunt originis, ut de iis sententiam non feram, alii plane falso Herigero ascripti sunt. In illis uitam S. Berlendis habeo, quam Mabillon, et post eum alii ab Herigero compositam esse coniecerunt  . Sed una excepta pretatione, a Lobiensi quodam monacho cuius nomen H. littera insignitur conscripta, ne uerbum quidem occurrit quod nostrum indicare uideatur; neque tempus quo libellus ille in lucem prodierit accuratius definiri potest. Itaque cum Herigero pro certo minime tribuam. Haud aliter se habet S. Landelini uita metrica typis nondum mandata, quam eiusdem  auctoris esse hoc presertim Mabillonio persuasit, quod eam, auctoris nomine suppresso, S. Ursmari uite in eodem codice S. uitoni annexam legerit  . Que uix absoluenda est questio, nisi librum ipsum inspexeris. S. Hadelini denique uita quam, cum in fronte eius iterum recurrat Herigeri prefatio ad uitam S. Remacli, ab eodem scriptam esse nonnulli opinati sunt, non Herigeri est sed Notgeri episcopi  . Quod et satis probauit Bollandus, et consenserunt reliqui  .

Sed unum est quod, cum ad Herigerum potissimum spectet, in calce commentationis de abbate Lobiensi monere liceat. Preter illam cuius supra mentionem fecimus questionem de S. Materno eiusque successoribus,  exorta erat alia que post Bucherium, qui  in perscrutandis Tungrensium rebus antiquissimis primus uiam critices preiuit  , uiros doctos Leodienses sec. XuII et XuIII ualde exercuit. Bella enim litteraria gesta sunt de serie episcoporum, de tempore quo cathedra Tungris Traiectum, Traiecto Leodium translata sit; ob summam uero Tungrensium et Traiectensium emulationem maxima exarsit contentio de nomine episcopatus, num Tungrensis an Traiectensis appellatus sit. Episcoporum seriem ab Herigero ex uetustioribus catalogis populique memoria ductam  et litteris mandatam primus merito perrupit Bucherius, qui Tungrensem episcopatum ante S. Seruatium exstitisse negauit, postque illum usque ad Chlodouei tempora obliuione fuisse obrutum, nichilque certi ante S. Amandum in rebus  Tungrensibus deprehendi mira sane illis temporibus audacia statuere conatus est  . uera omnia et recta, at Leodiensibus acerbissima; que tamen uiris doctis non adeo bilem mouerunt, quam altera illa Bucherii sententia, post S. Seruatium episcopos illos nusquam Traiectenses, ubique Tungrenses appellari  . Quod primum Godofredum Henschenium, hagiographorum antesignanum, ad arma uocauit, qui a. 1653 commentationem  uberrima doctrina conscripsit, qua Traiectensibus nomen episcopale uindicaret. Eadem iterum edita est 1688 Antwerpie  , eamque ab auctore recognitam post Henschenii mortem eodem anno in Acta sanctorum Papebrochius recepit  . Cum in Bucherii partes  preter alios Fisen  et Foullon  , rerum  Leodiensium scriptores, iuissent, aliique Henschenii sententiam tuiti essent  , singulare denique litterarium certamen inierunt liber baro de Crassier, Leodiensis tunc principis episcopi consiliarius, qui Henschenium aggressus erat a. 1738  , et Petrus Dolmans, e societate Iesu  , quibus accedit a. 1743 Bertholet  et a. 1754 de Marne  ; sententias denuo ad examen uocauit Iosephus Ghesquier a. 1783  . Non uno igitur seculo tantum bellum ad finem perduci potuit. Que omnia sexcenties sane ab illis repetita neque hoc loco neque in adnotationibus aut probare aut refellere in animo est.

Quibus enim in tenebris iacerent Tungrensium res antiquissime iam seculo exeunte decimo bene  perspexit Herigerus, neque aperte indicare dubitauit, tria esse satis obscura episcoporum interualla, post S. Maternum, post S. Seruatium et ante S. Amandum  ; que libera inscitie confessio a nobis octo seculis post uiuentibus nunquam sane refutari potest, neque, aliis presidiis deficientibus, Herigeri testimonium excedere licet  . Ipsas uero doctorum uirorum adeat commentationes qui argumenta eorum ad normam uocare uelit. Hoc unum quod Henschen et Dolmans iam recte obseruarunt hoc loco repetere iuuat, Leodienses episcopos uel eo tempore in tabulis publicis appellari Tungrenses  cum per tria iam secula Leodii cathedra fixa esset  .

Iam transeamus ad alteram Gestorum partem septuaginta annis post libro Herigeri ab Anselmo subiunctam, cui testi oculato ob res gestas ad sua usque tempora deductas haud parua uidetur gratia habenda. Sed est quod in utroque auctore desideres. De Herigero, quem erudissimum fuisse multi testes probant, merito dolebamus tantum talemque uirum non maius ingenii sui monumentum in rebus scribendis condidisse; uitam Anselmi, qui historie magnum fructum afferens opus reliquit, longe paucioribus quam optes testibus munitam esse non immerito dolemus. Pauca tantum sunt que apud alios de eo leguntur; nonnulla de uita sua etsi haud  plena manu in libro ipse posteris tradidit. Primum quod habemus testimonium est equalis Anselmo cuiusdam auctoris in uita S. Theodorici Andaginensis. Quem si audis, erat uir nobilis genere, sed nobilior moribus et ecclesiastica religione  ; et alio loco legimus Theodericum in Terram Sanctam profecturum Theoduinum episcopum Leodiensem forte fortuna Rome obuiam habuisse, et cum eo plures amicorum suorum, inter quos Anselmum S. Lamberti canonicum pro ingenii claritudine et morum nobilitate iam a puero in amicitiam sibi familiarissimum  . Leodiensium Musarum se fuisse inutilem  alumnum ipse testatur  , quod modestius quam uerius dictum esse opus quod posteris reliquit luce clarius ostendit. Quo tempore natus sit non satis constat; extremis uero Notgeri annis aut paulo post eius obitum propriam lucem eum accepisse, uel inde coniiciam, quod nonnullos uiros illius episcopi temporibus excultos se uidisse Anselmus confirmat  . Ex sacro fonte baptismatis, ut patet ex alio Gestorum  loco, ab Ida abbatissa monasterii S. Cecilie apud Colonienses susceptus est. Dein in Lamberti canonicorum numerum receptus  , primum in Wazonis familiaritatem et amicitiam interiorem peruenit  , neque minus Theoduini successoris eius consuetudine usus est. Quem cum a. 1053  Romam profectum comitatus esset,  Rome Theodericum, Lobiensem tunc monachum sibique amicissimum, a consilio auertit quod non sine summo uite periculo exsequendum ceperat uir religiosus, itineris Hierosolymam faciendi, secumque eum in patriam abduxit. Quem uirum paucis annis post 1055, cum ad decani honorem ipse euectus summa in rebus administrandis uigeret auctoritate, post Adelardi abbatis mortem S. Huberti Andaginensis monasterio preficiendum curauit  . Sequentis anni mense Martio Anno Coloniensis archiepiscopus consecratus est  , ad quem eodem anno litteras illas, quibus librum de Gestis episcoporum Leodiensium ei dicaret, Anselmus conscripsit. Ante a. 1052 auctorem librum illum non absoluisse,  hereticorum mentio fidem facit qui a. 1051 in Natiuitate Domini Goslarie capitis damnati sunt  . Annorum igitur 1052 et 1056 terminis tempus quo Gesta litteris mandata sint certo circumscribi posse, nemo negabit; quod num ante iter Romanum a. 1053 an postea factum sit, argumentis ex libro ipso petitis ad liquidum perduci nequit. Sed ante a. 1053 eum scriptum esse hac ipsa re probari posse coniiciat aliquis, cum in libro ipso nulla Romani itineris mentio fiat. Quo anno mortuus sit Anselmus a nemine quod sciam posteris traditum est; sed sunt quedam argumenta que ipso anno 1056 eum obiisse persuadere mihi uideantur; quibus num alii quoque fidem habere uelint ex infra  dicendis patebit.

 Testimoniis de auctoris uita propositis aperte indicasse mihi uideor, Gestorum partem alteram Anselmo tribuere me non dubitare. Aliis uero dubitatione non ita libera illa questio uisa est. Nam nescio quo fato factum est ut huius quoque libri origo eadem fere ac prioris Gestorum partis aucto obscuritate prematur. Num illa ab Herigero a Notgero conscripta esset, erat dubitatio; utrum posterior Anselmum an Alexandrum canonicum auctorem habeat exorta est questio post Martenium et Durandum. Hi enim primi genuinum libri textum ex codice suo Andaginensi restituentes, neminem adhuc uerum Herigerum uerumque Anselmum uidisse docuerunt et Alexandrum illum ex umbra sua protraxerunt  . Sed iam uidendum  quomodo difficultas expediri possit. uersatur enim in uno loco proemii libri secundi, quem ita ex suo codice dederunt editores: Deinceps que sequuntur iussu priorum loci istius anno Dom. Inc. 1056 ex alterius opusculi libello, quem quidam ex canonicis S. Lamberti Alexander nomine composuit, monitu Ide uenerabilis abbatisse, que regebat monasterium sancte Cecilie uirginis in Colonia, huic operi sunt annexa  . Itaque minime Anselmus, qui hec uerba conscripsisse putatur; Alexander uerus est libri auctor, si hoc uno codice stare uelis. Quam uero sententiam non ita firmam esse ut conuelli nequeat, qui nostre editioni substructi sunt codices probant. uerum est in uno quoque ex tribus nostris codicibus, et quidem recentissimo Hagensi  sec. XIII, Alexandri nomen legi, sed haud magna ei tribuenda auctoritas, et, ni fallor, idem est ille codex quem Martene et Durand ipsi secuti sunt, quod suo loco probare conabor. Longe uero aliter se habent reliqui duo codices, quorum Guelferbytanus ipso sec. XI non ita multo post Anselmum exaratus est. In neutro enim aut Anselmi aut Alexandri nomen litteris expressum legitur, sed hic quoque auctor modestius nomen suum latere uoluit, laudatoque loco canonicus ille sancti Lamberti sola littera A indicatur. Neque aliter in epistola ad Annonem sui mentionem fecit auctor ac solis his uerbis: Domno Annoni---presbiterorum infimus A., etc. Iam igitur summa exoritur suspicio, cum  uno illo loco nitatur Alexander, ne sciolus quidam  librarius qui uerum auctoris nomen ignoraret, falsum ingenio proprio indulgens in textum receperit. Hoc uno argumento remota esset difficultas, nisi alio quodam loco augeri et quasi recrudescere uideretur.

Certissima enim in libro ipso uestigia deprehenduntur duos post Herigerum de gestis episcoporum Leodiensium libros scriptos esse, quorum unum Anselmo, alterum Alexandro tribuere uiris doctis placuit  . Ille enim A. presbyter, quem supra audiuimus confitentem alteram partem libri ex Alexandri opusculo se hausisse, in epistola ad Annonem disertis uerbis hec testatur: Horum quidem pars prior ab Herigero Lobiensis cenobii abbate absque capitulis est conscripta, cui nos capitula  prenotantes, nostram cum capitulis suis elucubratiunculam coaptare studuimus. Et cum illa superior Gesta eorumdem pontificum a primo usque ad uicesimum septimum, scilicet a sancto Materno usque ad sanctum Remaclum, digesserit, nos quoque nostrum opus, quod precatu domne Ide abbatisse conscripseramus, decapitantes, ne eadem replicando fastidium legenti faceremus, a beato Theodardo incepimus et ordinem episcoporum usque ad domnum Wazonem, quem quinquagesimum secundum esse constat, prosecuti sumus, nichil ponentes nisi quod aut legimus aut certa fidelium personarum relatione didicimus, aut certe ipsi presentes uidimus et audiuimus. Itaque ipse quoque A. presbyter antiquissimas Leodiensium res conscripsit, sed in Herigeri fauorem  primam sui libri partem suppressit. Hisce duobus scriptoribus in prefatione Gestorum libro secundo prefixa, tertius quidam accedit, si codicem Hagensem et Martenium sequeris, Alexander. Ex qua prefatione loco supra laudato hec uerba addere iuuat: Et priorem quidem eiusdem opusculi sui partem ex presentibus 27 episcoporum Gestis  se compilasse non est confusus confiteri  ita dicendo. Iam sequitur prefationis ad eamdem Idam abbatissam particula his uerbis  : Ex pontificum Tungrensium Gestis, que a sancto Materno usque ad sanctum Remaclum sunt porrecta,  placuit quasi ex florigera prati amenitate decerptum de diuersis floribus texere sertum. Cui deinceps annectere  studuimus que de posterioribus sparsim aut legimus aut certa antiquorum relatione didicimus et breuiario quodam nomina singulorum cum paucis quorumdam ipsorum Gestis usque ad domnum Wazonem perstrinximus. Itaque una particula illa epistole ad Idam abbatissam ex ipsius Alexandri libro temporum iniquitati erepta uideri possit, reliquum opus compilator, quicunque est ille, A., in usum suum uertit. Alteram enim libri partem, qua priorum 27 episcoporum Gesta secundum Herigerum litteris Alexander quoque mandauerat, se recidisse compilator his uerbis testatus est: Que cum ita sint, nos quoque non inconuenienter eiusdem opusculi capite sublato, ut inoffenso pede seruare possimus ordinem Gestorum pontificalium, a successore  sancti Remacli, beato uidelicet Theodardo, nouum ingrediamur exordium. Ex quibus hoc elucere uidetur, compilatorem intactum nobis seruasse Alexandri librum, uno exordio ad S. Theodardum usque sublato, quod ni fallor confirmant quoque uerba supra laudata: que sequuntur ex alterius opusculi libello---huic operi sunt annexa. Sed in memoriam reuocemus quid de suis temporibus deque sua auctoritate in epistola ad Annonem A. ille testatus sit. Que presens audierit, que presens uiderit posteris de Wazone tradidit. Num credendum uirum qui rebus ipsis gerendis uel testis oculatus uel minister et adiutor interfuerit easdem res scribentem de suo plane nichil dedisse, sed alius cuiusdam librum ad uerbum exscripsisse? Num  credendum eum aliud pollicitum, aliud reuera proferentem, turpiter mentitum esse? Et quid de altero illo auctore statuamus  ? Non minus aperte Alexander in prefatione ad Idam docet se Wazonis episcopi faciem uidisse eiusque consuetudine usum esse, posteris se uelle imaginem eius tradere ex illo manasse fonte que de Wazone scripserit, satis aperte indicat. Itaque duo sunt auctores qui eodem tempore uiuentes Leodiensium episcoporum res ad Wazonem usque deduxerunt. Uterque in priore parte que legerit aut certa antiquorum relatione didicerit, in posteriore que uiderit ipse scripsit, uterque Heriger libro suum subiunxit, uterque nichilominus tempora quoque ab  Herigero scripta iterum litteris mandauit, sed postea hec libri pars suppressa est; uterque denique librum  suum eiusdem Ide abbatisse exhortatione composuit eidemque dicauit. Alexander opus genuinum reuera ab ipso conditum ad Idam misit, impudenter sane alter suum quoque librum in quo alterum compilauerat ei sacrum esse uoluit. Neque in hoc acquieuit, sed eodem mendacio Annonem archiepiscopum fallere conatus est, tanteque erat impudentie uel, si mauis, dementie, ut in prefatione secundi libri se ab alio mutuatum esse libere confiteretur, que in epistola ad Annonem sua esse religiose confirmarat. Nam que tandem sunt illa que post tam superbam tamque magnificam de suo opere prefationem metroplitano suo A. ille mittere conatus est? Primus enim Gestorum liber ab Herigero, secundus ab Alexandro compositus est, eiusdemque est Alexandri  alterum dimidium prefationis libri secundi. Quorum uterque si sua sibi uindicarit, nichil nisi mendax illa ad Annonem epistola, prefationis ad librum secundum dimidia pars prior et capitum inscriptiones presbytero A. ex fictis illis diuitiis propria relinquuntur, misere quasi lacinie, quibus eum tam superbe se gessisse uix credat aliquis. Que omnia si mecum considero tam contraria et uix inter se concilianda, ab animo impetrare non possum quin statuam alium esse Alexandrum, alium presbyterum illum A., qui litteras ad Annonem dederit: imo unus est idemque auctor. Quod si statuerimus, post ea que supra de codicibus nostris diximus, nemo facile nobis persuadebit Alexandri nomen auctori fuisse. Unum Anselmum Gesta episcoporum Leodiensium scripsisse  Sigebertus  , Aegidius Auree uallis a. 1251  , Ioannes Stabulensis  c. 1450 et alii  disertis uerbis probant; de altero ne uerbum quidem. Itaque abeat tandem infelicis ominis Alexander ille, qui tantam in rem litterariam confusionem inuexit.

Duplici auctore iam e medio sublato, quomodo duplex liber de iisdem rebus Gestis Leodiensium episcoporum ab eodem conscribi potuerit, noua exoritur questio. Nam duo illi post Herigerum de rebus Leodiensium episcoporum libri uel sic manent, neque remoueri possunt. Quorum unum ex integro  Herigeri et ipsius Anselmi libello compositum, quem ante oculos habemus, Annoni archiepiscopo misit Anselmus, Ide uero abbatisse alterum libellum in cuius parte priore ex Herigero grauissima tantum excerpta suo stylo prosecutus est, ut ex ipsis epistolis apparet. In priore igitur parte inter se differunt libri; alteram partem ad Wazonis mortem usque deductam in utroque fuisse eamdem nemo neget. Duplicem igitur libri sui textum Anselmus in lucem edidit; unam editionem integram et illibatam, rerum Leodiensium quasi corpus, Annoni metropolitano dicauit; succinctam alteram, ut satisfaceret adhortationibus, Ide abbatisse misit  . Que duo hec ab eo petierat, ut de S. Ebergiso Tungrensi episcopo, cuius cineres inde a S. Brunonis temporibus in ipso illo  monasterio seruabantur, nonnulla litteris mandaret, neque minus de Wazone, clarissimo equali. cuius magna fama ad ipsam perlata esset  . Illarum editionum utram nos habeamus in manibus, satis apertum esse uideri possit; sed neutram nos habere apparet; est potius ex duabus satis inconcinne libellus noster compositus. Quid enim sibi uelit particula illa prefationis ad Idam conscripte in libro quem Annoni auctor misit, profecto non perspicio. Neque uideo cur Anselmus eamdem prefationem, quam in totius operis fronte edere debebat, ut uerba ipsa probant, libro secundo prefixerit. uix sane mihi persuadeam, duplici parata editione, auctorem ipsum duas illas editiones in unam tam inconsulto confudisse. Nouamque  mouet dubitationem, quod in prefatione libri secundi auctor canonicum quemdam S. Lamberti A. libellum illum composuisse scripserit, cum Anselmus neque in epistola ad Annonem neque in ipsis Gestis de se deque suis rebus suo nomine loqui dubitauerit  . Neque hoc denique, quod ibidem legitur, alteram Gestorum partem priori esse annexam iussu priorum istius loci , cum propriis Anselmi uerbis conciliari potest. Nam Annoni sua sponte misit librum, ut bene uiuendi inde exempla peteret, ut amplius ad uirtutem accenderetur, alterum Ide exhortatione monitus conscripsit.  Unam tantum que in explicanda hac difficultate iniri possit uiam uideo. Prefationem libri secundi, excepta particula epistole ad Idam, alius nescio quis compilator conscripsit; Anselmus uero quominus ipse Gesta omnibus numeris absolueret, partemque posteriorem cum priori idoneo aliquo transitu coniungeret, nescio quo fato iniquo impeditus est. Quod ipso illius prefationis textu, ni fallor, satis probatur, nam si paulo accuratius eam examinaueris, ex Anselmi epistola ad Annonem iisdem haud raro uerbis eam exscriptam esse inuenies  . Neque hoc intelligendum, cur hic auctor breuiter repetierit que in fronte totius operis et planius et fusius dixerat. Primam itaque ad Idam editionem parauerat, ut littere ad Annonem probant; in paranda altera, morte fortasse  preuentus, suum librum alii reliquit, qui, omissa parte priore, cum Herigeri libello in unum uolumen eum conscriberet. Ideoque auctor Annoni opus suum reuera misisse credi nequit. Anonymum autem, qui sua interpolatione omnia confuderit et turbarit, munere felici conatu functum esse nemo dicet.

In Anselmi libro non uberior illa, que in Herigero erat, doctrina cernitur, tamen haud contemnendis et rerum scribendarum et eruditionis presidiis munitus, opus agressus est. Ad antiquiora tempora scribenda sanctorum uitas in auxilium uocauit Theodardi  , Huberti  , Lamberti a Godescalco et Stephano compositas  , Ruotgeri uitam S. Brunonis  , monachi anonymi S. Iacobi Leodiensis  uitam Balderici episcopi  , quibus ex amplioris argumenti libris Reginonis Chronicon  et Fulcuini Gesta abbatum Lobiensium addidit  , et locum ex scriptore nescio quo de S. Lamberto desumptum  . Sed in comparanda rerum materia non consueto illorum temporum auctorum more in  describendi seruitutem se dedit, sed, paucissimis exceptis locis, consilium liberius secutus, res sui libri argumento accommodare conatus est. Integra tamen alia seruauit testimonia magni facienda, que ex Leodiensi tabulario illibata in textum recepit. Wazonis sunt littere, que natiua sua indole uel hodie lectoris animum mouent, ad Ioannem prepositum  , ad Robertum regem Francie  , et ad Rogerium episcopum Catalaunensem  . Quibus accedunt eiusdem Rogerii littere et Ricarii episcopi Leodiensis tabula  . Summi tamen sunt momenti que ipse uel uidit testis oculatus, uel in curia Wazonis audiit; nam alterum pene libri dimidium quod de Wazone conscripsit hoc fundamento quasi superstructum est. A. 1041 solemni Wazonis inaugurationi  testis interfuit  , uidit episcopum 25 prebendas uno die conferentem  , cumque domum exstruendam aggressus esset, subministrata pecunia ab illo adiutus est  . Haud pauca ex Wazonis colloquio sibi sumpsisse testes sunt alii loci  . Num morienti quoque episcopo astiterit, dicere dubito. Alios in aliis rebus secutus est; inter quos deprehendimus Popponem Stabulensem abbatem, Wazonis amicum  , clericos qui diurna cum eodem coniuncti erant consuetudine  ; imo aduersariorum non respuit testimonium  , neque minus ea que, ob omnium oculos posita, omnibus nota sunt laudat  . Quibus ex rebus tantam narrandi materiem sibi comparauit, ut multa mentione dignissima se preteriisse non uno loco testetur, ne  breuiarii quod pollicitus sit fines excedat  . Nec in scribenda priorum temporum historia ex uiuorum memoria et rumore uulgari, que a consilio suo non aliena putaret, haurire spreuit. De S. Lamberti miraculis Thietwinum episcopum et clericos qui illa se uidisse affirmabant, testes facit  ; alia ipse  uidit S. Lamberti et Wolbodonis miracula  , in cuius uita famulo cuidam aut amico episcopi narrandi copiam ex parte debet  . Neque desunt eruditionis testes, lumina illa ex ueterum scriptis petita, quibus librum suum etsi non tam larga manu quam Herigerus frequentauit: Sallustii  , uirgilii  , Horatii  sententias inseruit, Ciceronem, Donatum, Priscianum  nomine laudauit: ex Patribus ecclesiasticis Sulpicii Seueri  et Gregorii M.  libros legit et eorum uerba in suum usum uertit.

Si denique queris quomodo Anselmus munere rerum scribendarum functus sit, eum sana mente omnia expediisse, eaque que in ueris falsisque iudicandis cernitur perspicacitate rem absoluisse uix  negabis. Nam in miraculis superstitiose celebrandis temporum suorum ingenio minus indulsit; simplicioris sunt generis que narrat neque a rerum natura abhorrent  . Neque critices exercende periculum desiderabis; in epistola ad Annonem Euergisilum et Ebergisum unum eumdemque non fuisse euincere conatur; et cur S. Lamberti scriptores ueram passionis eius causam silentio preterierint deprehendisse sibi uidetur  . Ne pro certis incerta narret bene cauet  , cautissimum uero se in eo prebet, quod miracula uulgo nondum probata narrare deuitat  , easque res quas minus exploratas habet ingenue indicare non dubitat  . Illorum uero temporum indoles in ea potissimum cernitur ratione qua Wazonis imaginem depinxit,  quem unum sibi neque immerito in libello suo celebrandum sumpsit, eamque ob posterorum oculos posuit. Est enim Wazo illorum episcoporum exemplar et quasi regula, quales Gregorii uII pape temporibus haud pauci cathedram tenebant, qui, sancte  uite religione splendentes, ut Ecclesia ex imperatorum potestate erepta uni summo pontifici regenda traderetur, omni animi feruore niterentur. Talem se gerentem Wazonem celebrat Anselmus, omniumque illorum antesignano Annoni librum suum dicauit. Acerbius igitur illos quoque episcopos et clericos perstrinxit, qui, monastice discipline iugo abiecto, in regum curis uersantes, que essent seculi curarent, propriisque ecclesiis spoliatis mimos aliosque canes palatinos alerent  . Neque minus qui fuerit Anselmi animus ex iis elucet que de contentione inter Wazonem et imperatorem scripsit  . Dicendi denique genus quo usus est neque purum est neque emendatum; nam grauiora quoque uitia occurrere non negabis. Sed nemo sane in  illorum temporum auctore castitatem orationis requiret uel ad normam seueriorem eam uocabit. Est uero scribendi genus si cum Herigeri comparaueris dilucidius magisque perspicuum, neque tam graue tantaque offusum est docta obscuritate, quam illum sectatum esse uidimus. At uel sic haud raro tumidum est et quesitum, audaciusque quam uerius; quibus ipsis uitiis Leodiensium disciplina se eruditum esse satis probat Anselmus.

Qui ex recentioris eui scriptoribus nostros auctores in conscribendis libris in auxilium uocauerint, non sunt ita multi. Quos magnam partem fuisse Leodienses ex ipso, quod non tam late pateat, libri argumento apparet. Herigerum exscripserunt Notgerus in uita S. Hadelini  , Gesta Treuirorum   , auctor anonymus uite S. Seruatii  , Nicolaus in uita S. Lamberti  ; Anselmum Sigebertus in Chronico  et in Gestis abbatum Gemblacensium  , Rupertus in Historia S. Laurentii Leodiensis  , Reinerus in uitis episcoporum  Eueracli  , Reginardi  , Wolbodonis  , auctor anonymus uite Wolbodonis  ; utrumque scriptorem in usuum suum uerterunt Albericus Trium Fontium monachus in Chronico  , et Aegidius Aureeuallis  , qui recisum Gestorum textum in suam rerum Leodiensium historiam recepit, suaque additamenta intrusit.

Sed iam quo codicum fundamento nostra Herigeri et Anselmi editio constituta sit uidendum, quorum duos in auxilium uocauimus a nemine huc usque adhibitos, tertium uero eumdem, quem ni fallor Martene et Durand secuti sunt. Reliqui in talem nostram notitiam uenerunt, ut qualis sint momenti, neque sane magni, in textu restituendo perspicere liceat. Qui ex ipsa codicum natura in hunc ordinem  redigendi sunt. Signauimus siglo A. eos codices qui integrum et genuinum Herigeri textum, qui nunc primum in lucem prodit [* 1Kb] , et Anselmi seruarunt, neque recisam neque posteriorum interpolationibus fucatam narrationem exhibentes. Omnes uero codices et Herigerum continent et Anselmum ipso seculo XI arcte inter se coniunctos; qui uero codex uno pretermisso alterius tantum librum proferat  , in nostram notitiam non uenit; itaque codicem Anselmo antiquiorem non habemus.

A 1, Cod. Guelferbytanus membr. sec. XI, fol. minoris, ex quo iam Ruotgeri uita Brunonis et Alperti Opera edita sunt  , qui fol. 49-63 Herigeri et Anselmi libros continet. Scripti sunt duobus  quaternionibus, ultimo folio et antecedentis dimidio uacuo relicto. Exaratus est textus binis columnis, linee minimo interuallo stylo descripte sunt, littere  minutissime sed eleganter pureque expresse, primum fusco atramento, dein subfusco et peno decolori scripte sunt. Orthographiam qualem antiquissimus hic ex nostris codicibus exhibet, tenendam esse ratus sum. Textus neque purus est neque emendatus, imo multis uitiis patet, que ex librarii negligentia aut potius inscitia fluxerunt, qui que scriberet haud paucis locis minime intellexit. Interdum autem ueram lectionem seruauit  , ita ut corruptionibus reliquorum codicum ex hoc medela afferri possit.

A 2, Cod. Parisinus suppl. Lat. 812, membr. 4, sec. XII, inc.  nouem quaternionibus et 4 foliis f. 46-122 descriptus, cuius uarias lectiones dedit Waitz u. cl.; litteris eque elegantibus atque  perspicuis exaratus est. Sepissime librarius »e usus est loco e, exempli gratia, equitare, ebrietas, celeriter, ecclesie, rabie progenie urbe, etc. scribit, aput, aliut, quit, etc., frequentesque sunt accentus. Neque hic textus emendatior, imo noue accedunt et grauiores corruptiones, in quibus ex parte librarii calamus lapsus est. Nonnulla menda ipse librarius, alia corrector ceuus haud felici ubique manu tollere conatus est. Quin ex eodem fonte cum A 1, manarit codex dubitari nequit; et haud pauca probant menda in quibus consonant, et saniores lectiones que in A 2 seruate sunt.

A 3, 4. Quorum 3 est codex Hagensis A 23, membr. sec. XII ex bibliotheca G. I. Gerard  , alter 4 ille quem Martene et Durand in sua editione  secuti sunt. A 3 foliis constans 143, sola continet Gesta episcoporum Leodiensium; in multis corruptionibus  nec non emendationibus, quas manus ceua in A 2 ascripsit, ita cum illo consentit, ut A 3 ex A 2 descriptum credas necesse sit. Quod uel iis uitiis que de suis addidit librarius firmatur, qui litteras in A 2 hinc inde minus pure scriptas falso legerit  ; pauca codicis A 2 uitia librarius sustulit et uerborum collocationem haud raro leuiter mutauit. Omnibus pene corruptionibus codicis A 3 blandam affert medelam codex Andaginensis, ex quo unum Anselmum ediderunt Martene et Durand, Herigerum pretereuntes  . Arcte tamen inter se coherent hi codices. In utroque eadem recurrit uerborum collocatio, eademque uerba in utroque exciderunt  . Que sibi contraria uix alio modo expedias, quam ut Andaginensem et Hagensem codicem  eumdem esse statuas, cuius uitia de coniectura deleuerunt Martene et Durand. Sed tam feliciter delerunt ut eorum lectionem haud paucis locis in textum recipiendam esse nemo facile negabit. Hi generis A codices breuitatis causa solis numeris signati sunt, ita ut 4 Martenii lectionem indicet. Cum hi codices, si non emendatum, genuinum saltem textum exhibeant, non sane est quod reliquos codices nos non uidisse doleamus, in quibus et recisus et interpolatus est, ut ex descriptione et adnotationibus quas dedit Chapeauille  satis elucet. B. duos signaui codices, qui textum habent recisum, nondum uero interpolatum.

B1. Cod. Alnensis, quem membranaceum ab abbate monasterii Alnensis nactus est Chapeauille;  hodie seruatur in bibliotheca uiri doctissimi Thome Philipps Equitis Mediomontani, Pertzio tamen a. 1844 presenti, in plurima codicum pretiosissimorum copia latens, monstrari non potuit.

B2. Cod. S. Martini Leodiensis Ecclesie collegiate, membr. peruetustus, quem per omnia alteri illi similem Raymundo Leodiensi canonico debuit Chapeauille  . Ambo, ut testatur, fusiorem et ornatiorem quibusdam in locis dictionem habent; reliqua omnia exemplaria que uidere licuit, iisdem in locis breuiorem et magis historie accommodatam sequuntur, seruata interim per omnia in omnibus exemplaribus earumdem rerum gestarum conformitate. Quibus ex uerbis elucet genuinum Herigeri et  Anselmi textum Chapeauille omnino non attigisse. Nam in his quoque codicibus mutilatum esse Gestorum textum ex iis quas attulit uariis lectionibus luce clarius apparet. Non sunt sane magni momenti; in capitibus uero II, 15-18 se hos solos codices secutum esse his probat uerbis Chapeauille  : In separando textu Anselmi ab additionibus Aegidii Aureeuallis hactenus usi sumus codice cruciferorum, qui hic est mutilatus, desunt enim illi quatuor capita 14-17. . Restituimus ex codicibus Alnensi et S. Martini. In utroque uero codice extrema capitis 15 aliaque nonnulla desiderantur  . Que qui sciat minime eo mouebitur, quod S. Martini unus est codex ille qui Herigeri librum sub Notgeri nomine proferat.

 C. Tertium genus unum tantum codicem habet a continuatoribus pre ceteris lectum uersumque in suum usum; est codex conuentus Cruciferorum Leodiensis, qui Chapeauillio teste, Aegidiano conformem habet textum absque Aegidii additamentis. Codex est chartaceus sec. XuI, inscriptus Liber fratrum S. Crucis in Leodio, quem Leodii uidit Bethmannus u. cl.  , eiusdemque generis uidentur esse exemplaria que ab ill. uiro Th. Phillips seruantur  . Est longe alius multoque magis recisus textus quam in B., qui in hoc codice legitur. Desiderantur penitus capita supramemorata II, 15-18, uerum textum recisum et fucatum esse et Aegidii textus ipseque probant que hinc inde apud Chapeauillium exstant lectiones codicis  C. Eademque menda et lacune recurrunt magna ex parte in codicibus generis quarti, quod quin ex illo manarit nemo dubitabit  .

D. generis codices sunt recisi et interpolati, et a posteris scriptoribus continuati.

D1. Herigeri et Anselmi textum recisum et ab Aegidio interpolatum exhibet codex Aureeuallis, quem Aegidii autographum esse coniecit Chapeauille. Hoc igitur codice, ex monasterio S. Huberti in Arduenna petito, quasi fundamento haud felici consilio in sua editione usus est.

D1 *. Cod. conuentus Capucinorum Leodiensium cum illo coniungendus est, quem uerbo tenus illi D1 correspondere affirmat Chapeauille.

 D 2. Codex membranaceus, quem uiro nobili debuit Theodoro de Gresbeek, textum Herigeri et Anselmi mutilatum et ab Aegidio interpolatum exhibet una cum Ioannis Hocsemii canonici et scholastici Leodiensis continuatione, qui anno 1334 ineunte scribendi initium fecit, et in Leodiensi episcopo Engelberto de Marcka a. 1348 calamum deposuit  .

D3. Ultimo denique loco ponendus est codex Tungrensis, quem a Guillelmo Herkenrede canonicorum Tungrensium priore accepit, in quo Aegidii et Hocsemii continuationibus suam ad annum 1389 usque adiecit Radulfus de Riuo Tungrensis Ecclesie decanus  . Cui addi posse uidetur

D.4. Cod Hamburgensis hist. Germ. fol. 31b sec.  XIu, Xu, XuI  Ioannis de Stabulao, qui eumdem Aegidianum Herigeri et Anselmi textum recepisse coniiciendus est.

His codicibus alia quedam accedunt auxilia que nonnullorum episcoporum uitis haud paucas afferunt emendationes. Inter que primum locum tenet

1 cod. Leodiensis 260, quem contulit Bethmannus uir cl. In hoc codice S. Seruatii legitur uita, que, extremis lineis exceptis, nibil est nisi Herigeri textus c. 22-28. ualde dolendum est hunc Herigeri codicem periisse, ex quo hec S. Seruatii uita manauit. Codex neque mutilatus neque interpolatus generi A. annumerandus est, sed alius  eiusdem generis eum esse familie sane lectiones probant iis locis quibus in A 1. 2. 3. peruersa menda deprehenduntur  .

2. Simili codicum generi ascribendus est ille in quo sola legebatur S. Remacli uita cum epistola ad Werinfridum, quemque ducem habuit Surius in sua editione uite S. Remacli. Textum neque recisum habet neque interpolatum, eique haud paucas debemus emendationes. Sed neque scio quem codicem Surius secutus sit, neque ipsos qui in meam notitiam uenerunt uidi codices. Sunt uero quatuor quod sciam. uidetur antiquissimus Bernensis membr. sec. X  ; Stabulensem membr. perantiquum uidit Chapeauille; Treuirensis membr. sec. XI, fol. inscribitur Notkeri uita S. Remacli   ; Sangallensis sec. XI, membr., 4, itemque hanc pre se fert inscriptionem: Notkeri  Leodiensis ad S. Landpertum presbyteri uita S. Remacli  .

3. Eiusdem fere nature est, ni fallor, uita Wolbodonis que in Actis SS. edita est. Sunt Anselmi capita 30-36. de Wolbodone episcopo ex genuino textu desumpta, qui, etsi codicibus A 1. 2. propinquus, melioribus tamen lectionibus non caret  .

4. Alius note est codex cuius fragmenta dedit Henschen in Actis SS. ad uitam S. Seruatii, Herigeri capp. 20 25, secundum collationem quam instituerat Rosweyde, collega illius [ S. Landoaldi uitam ipso Herigero auctore et Notgeri uitam S. Hadelini in auxilium uocauimus  .

De editionibus Herigeri et Anselmi pauca tantum dicenda sunt; primum in lucem prodierunt Chronica in Ioannis Chapeauille Leodiensis canonici et uicarii libro Gesta pontificum Tungrensium, Traiectensium et Leodiensium, Leodii 1612, 4, p. 1-98,  99-318; idem liber minime emendatus uel mutatus, uno qui in fronte est folio denuo typis expresso, noua tanquam editio, Leodii 1618 iterum editus est  . Ex iis que supra de codicibus diximus satis patet, et legenti uel sponte occurrit, quam infelici successu critice exercende conatum fecerit Chapeauille, qui interpolatum codicem ducem sibi sumpserit. Omnia susque deque sunt, et in quo acquiescas nichil habes. Hec una est Herigeri editio. Anselmi genuinum textum dein in amplissime Collectionis monumentorum tomo Iu, p. 843-911 ex codice Andaginensi ediderunt Martene et Durand. Singulam S. Remacli uitam edidit Surius in Actis SS. u, 17, et fragmenta eiusdem uite habent Duchesne I, 642,  et Bouquet III, 544-547. Singule ex Herigero desumpte leguntur uite S. Seruatii, Amandi, Monulfi,  Remacli in Actis SS. ad 13 Mai., 6 Febr. et 16 Iul. In fragmentis denique Anselmi que in Bouqueti Collectione continuata, t. XI, 9-12, exstant, Martenium editores secuti sunt  .

In constituenda denique chronologia antiquissimorum temporum Bollandistas in tanta rerum obscuritate  sequi certissimum esse ratus sum; in Anselmo, post imperatorum priuilegia et tabulas publicas, Annales Lobienses et Leodienses probi duces fuerunt.

Scribebam Berolini mense Iulio 1845.


RUDOLPHUS KePKE.





[GESTA EPISCOPORUM TUNGRENSIUM, TRAIECTENSIUM, ET LEODENSIUM.]



PRAEFATIO.

 Domno [1 1Kb] Annoni, uenerabili Coloniensium archipresuli, presbyterorum infimus A., predicare annum Domini acceptum, et suam Christi familie fideliter  dispensare annonam. Gloria omnipotenti Deo, qui nostris ita nomen suum dignatus est glorificare temporibus, ut te, qualem cognouimus seruum suum, sancte Colonie sponsum, Leodicensi ecclesie prefecerit archiepiscopum. Quarum altera, Leodicensis uidelicet ecclesia, matris sue uenerabilis Colonie oppido gaudet tam fideliter te inuigilare prouectibus, et toto desiderii affectu in amplexus tue karitatis gestiens, sese [2 1Kb] tue paternitatis exoptat adiuuari pariter et confoueri amminiculis. Atque ut hoc sibi propensius tua debeat [3 1Kb] benignitas, hec suorum per me tibi dirigit gesta pontificum, ut qui per te ipsum studiose satis ad melioris uite arcem niteris, his profecto amplius ad [4 1Kb] uirtutem accendaris. Horum quidem pars [5 1Kb] prior ab Herigero [6 1Kb] ,  Lobiensis cenobii abbate, absque capitulis est conscripta; cui nos capitula prenotantes, nostram cum capitulis suis elucubraciunculam coaptare studuimus. Et cum illa superior gesta eorumdem pontificum a primo usque ad uicesimum [7 1Kb] septimum, scilicet a sancto Materno  usque ad sanctum Remaclum digesserit, nos quoque nostrum opus, quod precatu domne Ide abbatisse  conscripseramus, decapitantes, ne eadem  replicando fastidium legenti faceremus, a beato Theodardo incepimus [8 1Kb] , et ordinem episcoporum usque ad domnum Wazonem, quem quinquagesimum secundum esse constat, prosecuti sumus; nichil ponentes, nisi quod aut legimus, aut certa fidelium personarum relatione didicimus, aut certe ipsi presentes uidimus et audiuimus. Enimuero matrem suam, sanctam uidelicet Coloniam, latere non decet quot et quales humilis [9 1Kb] Lethgia habuerit rectores; quorum [10 1Kb] si quos Deo placere [11 1Kb] cogouerit, unde abundantius gaudeat sedula mater habebit [12 1Kb] . Matrum enim est, filiarum prouentus suos existimare. Que etiam, preter candidatorum martirum milia, unius ex patronis nostris, beati uidelicet Ebergisi [13 1Kb] , nouerit se cineres seruare, quos  in Trutmonia [14 1Kb] nostri [15 1Kb] episcopatus [16 1Kb] uilla  consepultos, ut hec eadem testantur gesta, a Brunone archiepiscopo eodemque, ut aiunt, duce, inde in monasterium sancte Cecilie tam memorabilis abbatissa quam [17 1Kb] indigene [18 1Kb] predicte Trutmonie perhibent  esse translatos  , ubi hodieque uacuum eius in maximo honore habetur sepulchrum. At quod uestrates eum [19 1Kb] Euergislum uocant ex aliquo huius nominis episcopo, cuius mausoleum forsitan ignoratur, ob nominis consonantiam huic nostro Ebergiso hoc attributum esse arbitramur, licet nonnulli hunc eundem [20 1Kb] et Coloniensem et nostrum uno tempore fuisse contendant [21 1Kb] , eundemque cum beato Seuerino, antecessore ut adiiciunt [22 1Kb] suo, uocum angelicarum in transitu [23 1Kb] beati Martini psallentium auditorem asserant  . Quod si ita esset, idem qui Coloniensibus quartus, nobis uicesimus quartus exsticisset. Sed hoc omnino [24 1Kb] impossibile esse, liquido ex temporum ratione colligitur. In transitu enim beati Martini secundus Archadii et Honorii annus erat, qui est a dominica incarnatione quadringentesimus [25 1Kb] primus. A quo ducenti quinquaginta duo [26 1Kb] usque ad Dagobertum regem  computantur [27 1Kb] , circa cuius tempora hic noster Ebergisus Traiectensi kathedre presidebat. Restat igitur ut dicant, suum Euergislum aut post transitum sancti Martini per eosdem 252 annos usque ad Dagobertum uixisse, ut sic uideatur credibile, eundem uestrum et nostrum episcopum esse potuisse uno tempore, quod fidem excedit; aut nobiscum credant eos omnimodo diuersos esse, tum quia a tempore diluuii nemo [28 1Kb] 200 annis uixisse, tum quia inter beatum Seruatium episcopum nostrum, qui contemporalis fuit beato Seuerino, et inter istum Ebergisum tredecim  episcopos nobis legamus prefuisse. In tuo igitur, domne archipresul, pendeat iuditio [29 1Kb] utrum hec que nostra sunt, iubeas ignibus dari necne; quamquam hanc materiam utcumque dictatam, uti bene uiuendi exemplum esse possit, saluam esse expediat.



[LIBER PRIMUS.]



INCIPIUNT CAPITULA LIBRI PRIMI.

     1. Premium opusculi sequentis.
    2. Quod Deus omnia in numero et pondere et mensura constituit, et de mysterio crucis.
    3. Quod Dominus occidentales partes apostolorum principibus Petro et Paulo [30 1Kb] dignatus est illustrare.
    4. [31 1Kb] Quando Petrus Romam uenerit.
    5. Quod Eucarium, ualerium atque Maternum Treuerim [32 1Kb] miserit.
    6. Qualiter beatus Maternus defunctus, per baculum eius sit resuscitatus.
    7. Quod hi tres uiri Treberi, Colonie, Tungri predicauerint, et de insigni fonte Tungrensi.
    8. Qualiter sanctus Eucarius populum resistentem oratione ligauerit et absoluerit.
     9. Quod filium uidue resuscitauerit.
    10. Quod reuelatum [33 1Kb] sit cuidam senatori, omnes oportere baptizari [34 1Kb] .
    11. De obitu beati Eucarii.
    12. De uita et obitu beati ualerii successoris eius.
    13. Quod beatus Maternus tot annis episcopus fuerit [35 1Kb] , quot diebus in sepulchro iacuit.
    14. Qualiter eum Eucarius et ualerius de hoc mundo per uisum uocauerint.
    15. De octo episcopis qui beato Materno in sede Tungrensi successerunt [36 1Kb] .
    16. Qualiter in diuersis locis orthodoxi uiri arriane heresi restiterint.
    17. De Hunis per totum imperium Romanum diffusis.
     18. Quod ab inmundis spiritibus et ex magis mulieribus procreati [37 1Kb] dicantur.
    19. Qualiter ductu [38 1Kb] cerue insula egressi, primo Gothos, deinde alias gentes, nouissime Galliam inuaseriat.
    20. De sancto Seruatio.
    21. Quod multi sancti uiri contemporales illi fuerint, et de multarum urbium euersione.
    22. Quod sanctus Seruatius Romam adierit, si quo modo orationibus suis ualeat Galliam ab Hunis liberare.
    23. Qualiter ante tumulum beati Petri per uisum de euersione totius Gallie et de obitu suo sit edoctus.
    24. Rediens quid uiderit, commisso gregi exponit.
     25. Oratio eius et lamentatio clericorum et populi, et de obitu eius.
    26. Quod Huni multas Gallie urbes cum Tungri subuerterunt, quos item [39 1Kb] Franci a Galliis expulerunt.
    27. De sancto Remigio et nouem Tungrensibus episcopis.
    28. De sancto Domitiano, item Perpetuo et Ebregiso.
    29. De sancto Iohanne.
    30. Quod ei a transmarino quodam predictum sit, eum Traiectensem episcopum futurum.
    31. Quid ad hec ille responderit, quodque baculus eius terre fixus floruit, et de episcopatu, uita et  obitu eius.
     32. De sancto Amando.
    33. De serpente orationibus eius fugato, et quod clericus factus Turonos, hinc Bituricos, tunc Romam, itemque inde Gallias repetierit.
    34. Quod episcopus ordinatus multa bona opera fecerit.
    35. Quod Gandensem [40 1Kb] populum conuerterit, Bauonem recluserit, mortuum suscitauerit.
    36. Dagoberti regis filium catezizat [41 1Kb] , Traiectensem episcopatum post triennium dereliquit.
    37. Quod contemnentes uerbum Dei ex ore eius ultio diuina percussit, cecus ex aqua manibus eius infusa uisum recepit.
    38. Insidiatores suos cecitate percussos, itemque cecam mulierem illuminat, monachum inobedientem  paralisi percussum liberauit. Enumeratio uirtutum eius et dormitio.
    39. Premium in uitam beati Remacli.
    40. De regno Francorum et Aquitania, unde sanctus Remaclus originem duxit.
    41. Quod idem a beato Sulpitio, dehinc sub Elegio educatus, palatii primoribus innotuerit.
    42. Quod beato Amando in kathedra Traiectensi  successerit, et qualiter ibi uixerit.
    43. Qui sancti uiri sub eo coaluerint.
    44. Sancto Trudoni adhuc puero quid eum oportent facere predicit.
    45. Quam alienus fuerit a cupiditate.
    46. Quod Sigebertus ex consilio eius cenobium primum super Sesmaria [42 1Kb] fluuium, deinde in Arduenna construxit.
    47. De Malmundarii constructione.
    48. [43 1Kb] De Stabulaus constructione.
    49. [44 1Kb] Quod designato sibi successore heremiticam uitam expetierit.
    50. [45 1Kb] Responsio filiorum, ne hoc fieret refragantium.
    51. [46 1Kb] Item excusatio eiusdem sancti uiri.
     52. [47 1Kb] Quod multi eius exemplis seculum reliquerunt
    53. Quod crescente religione creuerunt res ecclesie.
    54. Exortatio sancti sacerdotis ad fratres instante die uocationis.
    55. Obitus ipsius.




 EXPLICIUNT CAPITULA.



GESTA PONTIFICUM TUNGRENSIUM SIuE LEODICENSIUM.



PReMIUM OPUSCULI SEQUENTIS [48 1Kb] .

 Omnis antiquitas, ut ait oratorum maximus, quo propius [49 1Kb] aberat ab ortu et diuina progenie, hoc melius ea fortasse que erant uera cernebat [50 1Kb]  ; uerum angelo Danibeli narrante nouimus, quia pertransibunt plurimi, et multiplex erit sententia [51 1Kb] , in antiquis utique uigente ratione, ueritatis indagatrice, et perspicatia futurorum, in modernis uero fide credulitatis [52 1Kb] , quam primum pollente cum plurima scientia preteritorum. Illis diuturnitas uite, uetustatis obducens callum  , cognitionem prestitit omnium rerum; nobis econtra,

quod callidus [53 1Kb] sanguis, quod [54 1Kb] rerum inscientia [55 1Kb] uersat [56 1Kb]  ,
utinam non auolet ob breuem uitam et curam sollicitudinum,  antiquorum memorare inuenta uirorum.

uixere fortes ante Agamemnona
Multi, sed [57 1Kb] inlacrimabiles
Ignotique urgentur [58 1Kb] longa
Nocte, carent quia uate sacro  .
Hec ut credo perpendens, abbatum reuerentissime  , et quia necesse est, quanto iuniores, tanto esse perspicatiores: obtulisti libellum de uita tam nostri quam uestri spetialis patroni, domni se licet Remacli  , conquestus propter incuriam tamen [59 1Kb] predecessorum uestrorum [60 1Kb]  breuius quam ut res expostularet pro magnitudine gestorum eius esse editam [61 1Kb] . Simulque uisus es, ne [62 1Kb] dicam precari, sed potius exhortari, ut eam nullo [63 1Kb] modo  examplari [64 1Kb] , uerum aliquanto [65 1Kb] lepidius [66 1Kb] mandarem polliri [67 1Kb] ; tum quod gestorum illius aliunde sumptorum subpetat copia, tum quod temporum, quorum diuersitas nunc maxime scito [68 1Kb] opus est, ex cartulario uestro non desit noticia. Sed ad hec dum te cum tuis omnium arcium presulem esse constaret, illudque Pierium animo occureret:

In siluam ne ligna feras  !
et:

In mare quid pisces, quid aquas in flumina [69 1Kb] mittis?
Suspensam interea librare silentia [70 1Kb] mentem  .
ceperant, cum ecce memoriam offendebat, quia uires quas imperitia denegat, karitas ministrat, et quia incepto tantum opus est, cetera res expediet [71 1Kb] . Igitur adorsus sum, et ut uerbis cuiusdam sapientis  utar et ex illo quantum res poscit [72 1Kb] tollam, »exhortatione tua, que et presentis honestate propositi et future etatis utilitate coniuncta est, nichil antiquius [73 1Kb] existimaui.« Et ne auctoritatem diffugere uiderer, ei muneri [74 1Kb] libentius adquieui. Presumenti enim auctoritas datur, dum [75 1Kb] credit prestari posse quod petitur; et parere scire, equalis est gloria cum imperante. Fecerant idem iamdudum etate uenerabiles Hilduinus abbas in passione sancti Dyonisii  , Hincmarus archiepiscopus in uita sancti Remigii  , et alii quam plurimi in non paucorum compilandis gestis sanctorum. Quibus auctoribus [76 1Kb] optinere [77 1Kb] possumus optimis [78 1Kb] , quod in omnibus causis et solet et debet ualere plurimum. Nam

 Numquam ita quisquam bene subducta ratione ad uitam fuit,
Quin res, etas, usus semper aliquid apportet noui  .

Et ne hic labor, qui te adhortante susceptus est, inferacis operis [79 1Kb] fiat: non eius modo cuius meminimus, sancti scilicet Remacli, uerum ceterorum nostre sedis pontificum tempora et gesta, que undecumque potuere Conradi, ad nostra usque tempora collegi, et cuius potissimum anhelabas desiderio, uitam inde exceptam  , uotis tuis porrexi;  longe quidem mea sententia ab oratoris obtimi [80 1Kb]  excellentia me ratus differre, qui plurima paucis absoluere, pauca plurimis protelare. uel magna extenuare, maxima e minimis efficere, lata anguste, angusta late, uulgata dicenter  , dicentia [81 1Kb] intellectualiter, noua usitate, usitata noue, et id [82 1Kb] genus ualeat plurima delibare, cui et a peta precipitur:

Aut famam sequere, aut sibi conuenientia finge  .
Nec ut scolares posito themate, quibus uerbis uti potuit, qui iniuriam passus est, uel ille qui intulit, aliquid finximus friuolum, immo nec creperum  . Quod etsi eloquentissimum quendam dicentem quod et si hec, inquit, uterque non dixit, tamen in uoto habuit et in actu ostendit, sectari contenderem,  nullius utique iuditium extimescerem. uerum hec alias. Misi, inquam, karitati tue munus, quod minus [83 1Kb] quidem effitientie securitate, maxime autem susceptum amicitie presumptione. Magna [84 1Kb] etenim in difficillimi operis cursu [85 1Kb] amicitie [86 1Kb] contemplatio supplet, et placere multa sepe rerum copia suppeditat. Unde licet uerear nedum imperator [87 1Kb] muneri [88 1Kb] par nequeam esse, deficientis culpa in adhortantis [89 1Kb] cedat iniuriam: tamen cum tuam specto beniuolentiam, fit omne pronum et facile, et ut ita dicam uoluptuarium [90 1Kb] , quod in tue iocunditatis impenditur prescriptum. Hoc autem munere impenso sollicitum te reddere cupio; quia si quid operum tuorum quandoque postulauero [91 1Kb] , iniurius mihi fueris, si negabis.

 Quisquis magna dedit, uoluit sibi magna remitti  .
Set non arrogantur [92 1Kb] magna, quippe tuis meritis et nostris uotis imparia, quapropter oblatrantis morsus timeo inuidie, quia in difficili re facile solet liuor preiuditium importare.

Denique non omnes eadem mirantur amantque  .
Ergo

Non istic obliquo oculo mea famina quisquis [93 1Kb]
Limet, non odio obscuro morsuque uenenet  .
Set tu, pater beatissime, mei laboris tueque adhortationis assertor [94 1Kb] , caueas securum [95 1Kb] me peractum  reddat officium, cum tibi pudor amici dignius possit conuenire, si displicet [96 1Kb] .



2. [97 1Kb] Quod Deus omnia in numero et pondere et mensura constituit, et de mysterio crucis.

Deus summe bonus, cuius diuina ex eterno natura regnat et in eternum sine aliqua mutabilitate perdurat, omnia prouidens [98 1Kb] prudenterque disponens, uniuersa in numero et mensura et pondere constituens  , ipsum quoque uniuersitatis mundum sponte sibique tantum conscia uoluntate, cum non subsisteret, pulchrum pulcherrimus creauit, ut esset; non eum ex sua proferens substantia, ne ceternus crederetur, quippe ex propria essentia [99 1Kb] solum et sibi nota ratione ceternum, per quod omnia formarentur, ex corde eructuauerat  uerbum. Neque ut idem crearetur mundus molitus est aliunde, ne iam uel in materia, uel in [100 1Kb] cooperatione altrinsecus esset quod eius omnipotentissimam uoluntatem extra petitis amminiculis, nec satis ad id peragendum sufficientibus, adiuuaret, ac subinde tale quiddam esset quod neque factum ab ipso esset et tamen esset; non inquam, sed uerbo celos conuiuificante [101 1Kb] spiritu uolubiles perduxit, et ut pellem omnibus superextendit , terram uero circumlibrantibus undique elementis in medio omnium collocauit, ita ut celesti habitatione celo dignas naturas efficeret, de terra uero terrena componeret  . Quippe omnium potentissimus, solus summe [102 1Kb] bonus, solus naturaliter unus, et quod huiusmodi sit solus ut  nichil aliud sit nisi bonus, qui [103 1Kb] [104 1Kb] omnia de nichilo et ex non subsistentibus nempe solus subsistens creauit ualde bona. Que quoniam non sunt [105 1Kb] simplicia---non enim per se prodierunt, nec esse prorsus poterant, nisi ea is, qui solus naturaliter bonus est [106 1Kb] , esse uoluisset---ideo quia bonum eorum a summo bono prodiit, eorum quoque esse necesse est bonum sit. Omnia inquam in numero et mensura et pondere suis queque temporibus proditura constituit, ipsumque uniuersitatis mundum prediffinita dispositione quadripertitis elementis constantem, quatuor quoque plagarum climate quadrauit,  dispositissima dispensatione, ut credi datur, iam presignans, quod hominem, quem creaturus erat et propter quem cuncta uisibilia fabricabat,  ipsumque quod idem pro nostra assumpturus erat salute humanum corpus, quadrifaria esset soliditate perfecturus, insigneque inde uiuifice crucis, ut esset obstaculum aduersus omnium insidias inimicorum, quadrilatera porrectione sancturus. Quod in karitatis omnium uirtutum perfectissime plenitudine uidetur apostolus commendare. In karitate inquit radicati et fundati, ut possitis comprehendere cum omnibus sanctis que sit latitudo, longitudo, sublimitas [107 1Kb] et profundum  . [In latitudine [108 1Kb] scilicet bona opera karitatis, in longitudine perseuerantiam perfectionis, in altitudine premia regni celestis, in profundo inscrutabilia signans iudit a omnipotentis, huicque intellectui coaptans mysterium salutifere crucis  .] Quod in eo [109 1Kb] auctor  redemptionis nostre uoluit sponte subire, ut passis palmis in cruce, reliquoque distentus corpore, ipsa membrorum positione omnia ad se credatur traxisse. [In latitudine, quo per transuersum extenduntur manus, propter bonorum operum secundum karitatem exhibitionem. In longitudine quoquo propter tocius corporis crucifixionem,] uoluntatem in exibitione karitatis longanimem, borealem sue agnitioni plagam missis cultoribus addixit pariter et australem. [In altitudine, quo capud uoluit eminere, propter supernorum [110 1Kb] promissorum expectationem,] orientalem multis accensis predicantium luminaribus irradiari uoluit partem. [In profundum [111 1Kb] autem, quo sub pedibus pars crucis in abscondito terre defixa latuit, propter occultam hominum  ex Dei uoluntate uocationem,] plagam sue uoluntati mancipare dignatus est occidentalem. Nec frustra illuc misericordissimum spetialius deflexit intuitum, non enim qui sani sunt egent medico. uenitque uocare peccatores ad penitentiam, non iustos . Orientalibus etenim quibusdam [112 1Kb] nomen Domini timentibus sol iusticie quodammodo uidebatur exortus, cum occidentales tenebris semper obtecti ignorantie, delegissent eatenus creature potius quam creatori deseruire [113 1Kb]



3. [114 1Kb] Quod Dominus occidentales partes apostolis Petro et Paulo dignatus est illustrare.

 Non inquam frustra occiduis partibus pendens in cruce spetialius benignissimum dignatus est obtutum intendere, quas uoluit tantis doctoribus, Petro  uidelicet cum Paulo apostolorum principibus, ut geminis lampadibus illustrare. Qui post plura uirtutum et documentorum insignia diuersis linguis et nationibus mirabiliter prebita, Paulus quidem qui plus omnibus laborauit , ab Ierusalem usque Illiricum Christi predicans euangelium, tandem biennio ante uictoriosissime mortis triumphum Romane arci contra Neronem et Symonem magum Petro intulit se [115 1Kb] socium. Petrus autem et ipse quibusdam ecclesiis, deinde Antiocena [116 1Kb] bene fundata ecclesia, pluribus iam ante annis eandem urbem, totius orbis primatum sibi defendentem, suo salutifero illustrauerat aduentu. Quorum qui fuerit exitus agonis [117 1Kb] , satis est textus eorum triumphalissime [118 1Kb] passionis  . Hoc  tantum suffecerit nescientibus memorasse, per biennium ante consummationem eos in commune cum Symone mago conflictauisse postque detectionem et delectionem magi, ab Agrippa et Nerone alterum crucis confixione, alterum gladio [119 1Kb] , neci simul addictos fuisse; et Petrum [120 1Kb] quidem in presenti mortem [121 1Kb] occubuisse; Pauli uero tropheum, occupato in aliis Nerone, a militibus quibus traditus fuerat, quosque continuo [122 1Kb] conuerterat, in annum quidem, sed in eandem diem dilatum esse, quod ipse uidetur in epistola a Roma ad Timotheum scripta significare. Et audiant, inquit, omnes gentes, quia liberatus sum de ore leonis , Neronem significans. Quod et satis testantur diuerse  multorum tam Grecorum quam orientalium episcoporum epistole ad diuersos scripte, sicut in historiis ecclesiasticis quilibet potest inuenire. Sed et Arator Romane subdiaconus ecclesie in libro apostolorum actuum ita confirmat:

Non eadem tamen una dies annique uoluto
Tempore sacrauit repetitam passio lucem  .
Et nobilissimus Hyspaniarum scolasticus prodit [123 1Kb] Prudentius:

Unus utrumque dies pleno tamen innouatus anno
   uidit superba morte laureatum  .
Sed ut ad quod animum ut [124 1Kb] duximus articulum inflectamus, paululum pretermissa ad memoriam reuocemus.



4. Quando Petrus Romam uenerit.

 Annus erat Claudii cesaris secundus, qui erat a  passione dominica undecimus, cum Petrus, caput Antiochiam pro se ordinato Euodio, uenit Romam, ubi per 25 annos Christum annuntians, id est usque ad annum Neronis 13  et a Domini passione 36 , animaduertit [125 1Kb] suam per se predicationem ad preoccupandam omnem occidentalem plagam, suo apostolatui spetialiter destinatam, non posse sufficere. In magna enim urbe et tocius orbis principe, quia maximus undique circumfluentium gentium erat incursus, maximus totius idolatrie uigebat cultus, et quia tam [126 1Kb] Symonis magi, quam multorum philosophorum et maxime Iudeorum legem Moysi semper defendentium obuiandum sibi sciebat erroribus, delectis bonis uinee Christi cultoribus [127 1Kb] ,  misit qui offitium tante legationis explerent in omnibus et Italie et Gallie finibus. Ex quibus Marcum secundo ingressionis sue anno, cum euangelio a se quidem dictato, ab eodem uero conscripto, ad Aquileiam et alias quamplures Italie urbes, nouissime autem ad Alexandriam et Egyptum direxit. Aliis Galliarum partibus predicatores idoneos et testes Christi ueridicos misit, quos hic, quia alias festinare contendit, singillatim nominare nostra intentio nequaquam admittit . Ad [128 1Kb] Galliam itaque, que comata dicitur, Mediomatricum urbi beatum Clementem direxerat episcopum, non eum autem qui quartus ab ipso Romane sedis administrauit pontificatum, quique postea cum  aliis multis ueritatis assertoribus [129 1Kb] ad Galliam brachatam Parisiorum Lutecie urbi sanctum misit Dionisium.



5. Quod Eucarium, ualerium atque Maternum Treuerim miserit.

Sub ipso enim tempore beatus Petrus ad metropolim Trebirorum [130 1Kb] scilicet ciuitatem ternos destinauerat Trinitatis unice astipulatores, in unitate fidei, corde et animo pariter et uirtute concordes, Eucarium uidelicet, ualerium atque Maternum  . [Et Eucarium quidem pontificatus, ualerium uero diaconatus, Maternum autem subdiaconatus donauit honore,] et data eis apostolica benedictione: uidetis [131 1Kb] , inquit, fratres et commilitones, quanta est messis dominice sationis,  quamque multis indigeat operariis. Quia igitur omnibus  catholici a me dogmatis [132 1Kb] sanctionibus sufficienter edocti ac christiana admodum religione estis roborati, ite, in nomine Domini partes occiduas aggredimini, et ut boni milites Christi preliamini bella Domini Dei nostri. Murum ualidissimum infidelitatis, quo totius Gallie uallatur populus ac Germanie, diuini spiculo uerbi perfodite, ariete fidei dominice propugnate. Potestas quoque a Domino Iesu Christo nobis collata in ligandi et soluendi auctoritate uobis semper assit, comitante [133 1Kb] et nostra oratione cum nostri apostolatus sorte. Tali itaque dotatam benedictione hanc societatem fraternitatis absoluit abire. Qui urbe Roma egressi peregrinatione suscepta felici, circumcirca incunctanter nomen predicabant Domini Iesu Christi; cum uix paucorum euaserant  iter dierum et tanti sodalitii [134 1Kb] perpessi sunt dispendium.



6. Qualiter beatus Maternus defunctus per baculum eius resuscitatus fuerit.

[Nam cum in quoddam castellum nomine Elegia  peruenissent, ibique aliquantum [135 1Kb] temporis commorantes, omnes ad credulitatem instanter incitarent, sanctus Maternus a febre ualida interceptus, humanis subito exemptus est rebus.]  Hinc [136 1Kb] diabolus auxit leticiam, quod Christus prouidit ad gloriam. Reliqui dolore insperato perculsi sed de Dei pietate non dubii, cadauer decernunt non insepultum relinqui, uiaque qua uenerant remensa, ad beatum Petrum quantotius reuerti. Cumque [137 1Kb] adessent inprouisi, suspiriis  ab imo cordis tractis anheli: Ecce, inquiunt, Domine, quem collegam et cooperatorem dignatus es dare, extremo uite per omnia functus humane, comitatu uite suscepte incepto nos quoque frustratus est opere. At apostolus benigne eos consolatus [138 1Kb] , Reuertimini, inquit, quantotius, et uobiscum nostri tollite petalum pontificatus, nec [139 1Kb] de Dei pietate et nostra auctoritate diffisi, super defuncti ponite corpus simul imperantes ut protinus surgat, iterque ceptum comitans, opus euangeliste [140 1Kb] faciat, mynisterium [141 1Kb] iniunctum expleat. En, inquam, baculus pontificalis patrator efficacissimus signorum, tocius uirtutis solamen  et alleuiatio [142 1Kb] uestri laboris. Sicut fuit Dominus semper mecum in omnibus, ita uotis uestris ubique assit propitius. Hac apostolica consolatione iterum animati, tandem quadragesimo postquam inde [143 1Kb] dimouerant die, sine cunctatione [144 1Kb] ad corpus regressi sunt defuncti, et egesto terra tanto thesauro, ut ueritatis dominice promissa firmarentur, qui credit in me, opera que ego facio ipse faciet et maiora horum faciet , et ut eorum mentes ad signa patranda corroborarentur, quorum [145 1Kb] pedes ad euangelizandum pacem dirigebantur, cuius umbra sanauerat omne genus morborum, eius baculus a morte beatum reuocauit Maternum  . Qua uisa uirtute roborati, quid putas super recepto sodali animis eorum accumulatum [146 1Kb]  est gaudii? Quanta super profunditate inscrutabilium iudiciorum Dei superque potentia diuinitatis eius inenarrabili? Queque apud superos [147 1Kb] uiderat et si omnia lingua humana promere non licebat, conferendo et itineris conuiantium laborem leuiabat, et ad Christi magnalia predicanda mentes collegarum amplius animabat . [Incole autem eius loci laudes immensas in celum extulerunt, et multi paganorum baptismi [148 1Kb] gratiam indepti unitati fidei se coniunxerunt. Et [149 1Kb] mortis illius occasio multorum fuit ad uitam resurrectio. In quo loco postea christiani ecclesiam construxerunt, eique ex eo quod ibi acciderat nomen Resurrectionis imposuerunt . Illi uero postquam multos ad fidem Christi imbuerunt, et iam [150 1Kb] ad alia loca  tempus transmigrandi uidentes, ualedicentes fratribus per Galliam et quocumque transibant uerbi diuini spargentes sementem, tandem peruenerunt ad antiquissimam Trebirorum,] trium ciuitatum metropoleos, urbem. Quarum medianam matremque, Mediomatricum scilicet ciuitatem,---quam Romani, qui [151 1Kb] bene quicquit uspiam gentium erat suo subsiderant imperio, ob memoriam Mettii Fafecei Albanorum regis, Mettim [152 1Kb] uocauerant, sicut et ob memoriam Tulli, Romanorum tercii regis [153 1Kb] eidem contemporalis  , et primo quidem sibi federati, sed post ob rutum fedus male multati,  Leuchum Aulercorum populosam ciuitatem Tullum nominauerant.---Metensem inquam urbem quidam diuini iubaris iam irradiauerat spiculus, beatus uidelicet Clemens a beato Petro eidem urbi iam ante premissus. Qui dum primo illuc aduentasset et sub theatrales arenas, quia aliud non habuerat hospicium accepisset, ecclesiam sub beati Petri nomine [154 1Kb] , paruulam ibi dedicauit, in qua multos scenicis maxime ludis et lupanaribus deditos ad Christum conuertit  .



7. [155 1Kb] Quod illi tres uiri tribus ciuitatibus predicauerint, et de insigni fonte.

Quoniam igitur ut dictum est quidam ueri solis eam que Treberibus uicina est iam penetrauerat radius, ea neglecta iam dicti [156 1Kb] tres uiri Treuirorum  ciuitatem ingressi, ut ubique Trinitas que ab eis predicabatur, sub unius ueri Dei cultu innotesceret uere, sub unius ipsorum trium pontificatu alias sibi duas contiguas ciuitates addidere, Agrippinam [157 1Kb] cognomento Coloniam et Tungros. Cuius Plinius Secundus, qui temporibus Traiani augusti quadringentis et eo amplius ante eius subuersionem annis claruit, in naturali historia, libro scilicet de naturis aquarum, mentionem facit in hec uerba: Tungris  ciuitas Gallie fontem habet insignem, pluribus bullis stillantem, ferruginei saporis, quod ipsum non nisi in fine potus intelligitur. Purgat hic corpora, tertianas febres discutit, calculorum uitio  adest; aqua igni admota turbida est, ac postremo rubescit. Et octauiam eam ob honorem  Octauiani [158 1Kb] Augusti uel matris eius, sororis Iulii Cesaris, qui primus Galliam Romano subegit imperio et Germaniam, ferunt  fuisse [159 1Kb] nominatam. In quibus ciuitatibus ut [160 1Kb] boni uere uinee Christi agricole [160 1Kb] iam dicti tres uiri semina uerbi serentes diuini, comitante [160 1Kb] sibi omnium gratia uirtutum, per eum quem semper secum beati Petri ferebant bacillum [160 1Kb] , multos ad Dei uiui cultum reuocabant, abiecta idolorum cultura. Flectebatur leni Christi iugo ferocitas Callorum, curuabatur imperio fidei ceruicositas Germanorum. Et Gallicanus, teste beato Iheronimo, coturnus, qui monstra non habuit, sed uiris semper [161 1Kb] fortibus et eloquentissimis habundauit  , piscatorum discipulis et magisterio fauorabiliter  corda submittit. Letabatur a patre [162 1Kb] hereditas Christi, quia portio cotidie minorata [163 1Kb] lugebat diaboli.



8. Qualiter sanctus Eucarius populum resistentem orationibus ligauerit et absoluerit.


[Cumque [164 1Kb] sanctus Eucarius per singulos dies populum admoneret ut idola uana colere cessarent et ad Deum uerum creatorem celi ac terre se conuerterent, illique nullo modo uerbis eius adquieuissent, quodam die cum sociis urbem ingressus est, eundem sermonem ad populum habiturus . Quapropter [164 1Kb] pontifices capitolii zelo contra eos accensi, maximam partem populi aduersus eos concitauerunt, et expellentes eos extra ciuitatem lapidibus obruere uoluerunt. Quod uidens beatus Eucarius , ad arma orationis se cum suis conuertit, obsecrans uidelicet cum lacrimis omnipotentis Dei clementiam, ut et  illis [165 1Kb] contra incredulos pium preberet auxilium et insanis infidelium turbis ad cognoscendam fidei ueritatem capabilem aperiret sensum. Inter hec omnis illa seuientium turba mirum in modum ita celitus obligata est, ut [166 1Kb] alii ex eis [167 1Kb] incassum iactui innitentes, brachiis extentis [168 1Kb] inflexibiles starent, alii nichilominus pro colligendis lapidibus deorsum inclinati, terre pronis ceruicibus inhererent, et [169 1Kb] omnes secundum uniuscuiusque [170 1Kb] motum corporis immobiles et obstinati perdurarent. Dumque hoc fere per unius hore spatium ageretur, et cuncti per uarios modos nexibus superni numinis astricti tenerentur, ceperunt omnes iam nimio dolore fatigati absolutionem suorum membrorum humiliter petere, seque credituros si absoluerentur clamare. Tunc  sanctus Eucarius iterum orationem ad Dominum fundens, omnem illam rebellantium multitudinem a uinculo doloris absoluit, et ad priorem statum reddita sanitate restaurauit . Hoc uiso miraculo, omnes pariter se ad pedes sanctorum prouoluentes, rogabant ut eis uiam salutis ostendere non differrent, sed quid illis pro eorum recuperatione agendum, quidue uitandum esset citius insinuarent.



9. Quod filium Albane uidue resuscitauerit.

Predicante sancto Eucario, conpuncti sunt corde, ac [171 1Kb] se numquam talia audisse uel comperisse testati sunt . Affuit etiam huic salutifere ammonitioni diuine uirtutis confirmatio, et eam mox subsecuta est stupendi miraculi attestatio. Nam fuit  in eodem spectaculo quedam uidua nomine Albana, genere preclara, rebus opulentissima, que a famulis illuc cum festinatione currentibus triste accepit  nuncium, uidelicet unicum filium suum, quem domi reliquerat infirmum, redeunte ad uitalia dolore esse mortuum [172 1Kb] . Quod illa audiens, misit se statim cum lacrimis ad pedes sancti Eucarii dicens: Obsecro [173 1Kb] te, renouator nostre urbis et illuminator totius gentis, ut mei misere iam bis orbate miserearis, et uiscera pietatis super me infelicissimam habere digneris. Nuper enim marito sum uiduata, et heu! hodie miserabiliter unici filii morte sum destituta. Quod si eum resuscitaueris, scias me certissime post hec preceptis tuis libentissime obedire et cum ipso meo filio ac tota familia in Christum tuum credere [173 1Kb] , His gemitibus motus beatus Eucarius ibat cum illa, et pro tanti miraculi nouitate, cum eo turba copiosa. Cum uero illuc peruenisset, assumptis secum  beatis ualerio et Materno, domum introiuit, populo extra fores exspectante euentum rei. Et prius quidem flectens genua, in orationem se dedit, et [174 1Kb] ab oratione surgens, ad corpus exanime accessit, tenensque manum eius cum fiducia dixit: Dico tibi, iuuenis, ut in nomine Iesu Christi qui unicum filium uidue sua uirtute resuscitauit, tu quoque ad presentem lucem redeas, et deinceps relicto demonum errore, creatorem tuum recta fide recognoscas. Qui, redeunte anima, statim surrexit, et nondum fide imbutus, Deo gratias agere cepit. Quem assumens sanctus Eucarius, secum extra domum duxit, et coram omni populo uirum et totius infirmitatis expertem matri reconsignauit. Tunc omnes qui aderant magnis uocibus ceperunt clamare dicentes: uere  magnus et potentissimus Deus Christianorum esse probatur, quia talia signa et mirabilia per famulos suos operatur. Eadem die baptizata est [175 1Kb] Albana cum filio ac tota familia, et de populo turba non modica. Domus uero eius non post multos dies a sancto Eucario est ecclesia consecrata.



10. Quod reuelatum sit cuidam senatori omnes oportere baptizari.

Post hec quidam nobilis eiusdem urbis senator uidit somnium ad salutem cunctorum [176 1Kb] ciuium profuturum . Quadam autem [177 1Kb] nocte aspexit per somnium uirum quemdam coram se stantem, uultu elegantem [178 1Kb] , splendidissimis uestibus corruscantem, crucemque mire [179 1Kb] estimationis in manu ferentem ac sibi dicentem: Isti uiri, qui huc uenerunt,  serui Dei sunt excelsi, et propter uestram salutem huc destinati. Et ideo si mortem euadere et ad uitam eternam uultis peruenire, omnia que uobis dixerint facite, et preceptis illorum cum omni deuotione obedite. Et hec dicens, ab occulis eius sublatus est. Facto autem mane conuocatis ciuibus narrauit per ordinem que [180 1Kb] per somnium uiderat, queque audierat.  Qua reuelatione freti, ceperunt certatim ad sanctos Dei currere et sacri baptismatis [180 1Kb] undam sicienter expetere [181 1Kb] . Tantaque fuit per tres dies ad illos concursio, ut in flumine quod per mediam ciuitatem currit eos baptizarent, nec eorum aliter obpressionem ferre sufficerent, unde et accidisse creditur, ut ex eo tempore ipse riuulus ob infusionem sancti olei deriuatiue Oleuia [182 1Kb] nuncupetur. Interim ciuitas a pollutione idolorum mundatur, error superstitiosus abiicitur, destruuntur demonum are, fabricantur per loca Christi ecclesie, personat per urbem late tuba salutaris, omnesque inuitat ac pulsat ad gratiam credulitatis, armisque fidei contra spiritualium hostium insidias [183 1Kb] undique munitur, ymnusque nouus in ea publice canitur, et  que antea creatorem suum non cognoscendo [184 1Kb] erat adultera, ipsa se per fidem conuertendo facta est Christi sacratissima sponsa. Interim  per uniuersas circumquaque regiones uerbum uite predicabant, et tam sermone quam uirtutibus longe lateque pollebant, nam cecos illuminabant, debiles restaurabant, mortuos suscitabant, demones fugabant et omnes languores curabant.



11. De obitu beati Eucarii.

Cumque beatus Eucarius per 23 annos pontificatum Treberice urbis teneret et ecclesiasticas res bene firmatas atque fundatas haberet [185 1Kb] ; ipseque iam prouecte esset etatis ; quadam nocte astitit ei angelus [186 1Kb] dicens: Eucari, fideliter in mandatis Domini laborasti, uiriliter in agone presentis  uite certasti; ueni iam in requiem tibi promissam, et accipe certaminis tui incorruptibilem coronam. His per uisionem compertis, sanctus Eucarius ualde gaudebat, et tempus eius dissolutionis intrepidus expectabat. Cum uero diem exitus sui sibi instare prenosceret [186 1Kb] conuocatis ad se discipulis ait: Scio, fratres karissimi, me de hoc seculo citius migraturum atque debitum humane conditionis expleturum, et ideo uos rogo ut fidem firmam, spem inconcussam [187 1Kb] , karitatem ueram inter uos [188 1Kb] habeatis, et nequaquam deinceps diabolicis erroribus consentiatis. Quod de me terrenum est, terre commendate, et quod spirituale, spiritualibus quoque exsequiis procurate . Ad beatum uero ualerium dixit: Commendo tibi, frater karissime, sponsam Christi,  ecclesiam uidelicet [189 1Kb] eius, quam in istis regionibus ipsius uirtute adquisiui [189 1Kb] , ut illam caste custodias et nullis eam errorum deceptionibus in diebus tuis pollui sinas. Mensuram euangelice familie [190 1Kb] largiter eroga, commissa tibi talenta in eis fideliter multiplica, ut cum [191 1Kb] iudex rationem ponere cum seruis suis aduenerit, non ut seruus nequam et desidiosus  pro infossis talentis puniaris, sed potius pro duplicitatis thesauris ad gaudium Domini tui feliciter introducaris. Hec dicente sancto Eucario, subito cunctis qui aderant cernentibus, lux clara uelud fulgur emicuit, ac pene per unius hore spacium totam cellulam eius circumfulsit. At ille ualedicens fratribus, repressisque reuerenter oculis, reliquit hoc triste seculum, et cum ipsa luce 5 [192 1Kb] Idus Decembris letus migrauit ad Christum . Tunc discipuli pro eius exitu sacras exequias celebrauerunt, et corpus eius in ecclesia, que est extra menia ciuitatis ad meridianam plagam sita, cum ymnis et piis lacrimis sepulture tradiderunt.



12. De uita et obitu beati ualerii successoris eius.

Post cuius uenerabilem obitum beatus ualerius  in ministerium sacerdotale [193 1Kb] successit , illudque [194 1Kb] per quindecim annos sancte uiuendo et uerbum uite predicando probatissime rexit, in quo uidelicet temporis spacio [195 1Kb] multos ad Dominum populos, signa magna et stupenda prodigia exercendo conuertit, et [196 1Kb] ad agnitionem catholice fidei saluberrima instigatione perduxit [196 1Kb] . Qui etiam studiosissime uerbo predicationis instabat, ut iam tunc pene per Galliam ac Germaniam christiani [197 1Kb] paganos et numero superarent et religione. Erat namque doctrina eius singulis congrua, cunctisque audientibus dulcis et gratissima, unde et ob mellifluam [198 1Kb] sermonum eius facundiam undique ad eum populi confluebant, et saltem aliquod  [199 1Kb] uerbum ex ore eius audire cupiebant , Quantum uero ad proprios mores pertinuit, ut breuiter narrem, fuit cogitatione mundissimus, uerbo utilis et discretus, operatione nichilominus inreprehensibilis ac precipuus [200 1Kb] , ac sic per actiuam uitam singulis compassione extitit proximus, ut tamen pre ceteris contemplatione esset suspensus [201 1Kb] . Et in hac contemplatione positus, non deserebat fraternam condescensionem uite actualis, nec etiam in actione submissus, recedebat a sublimitate [202 1Kb] contemplationis, quique salutaria monita sui magistri recto tramite sequens, euangelicum triticum dominice familie fideliter dispensauit, et credita sibi talenta spiritualibus augmentis multiplicauit. Cum uero perfectuum [203 1Kb] gradibus  usque ad uenerabiles canos peruenisset et iam consommatio sui cursus appropinquaret , quadam nocte apparuit ei beatus Eucarius per  uisionem dicens [204 1Kb] : Tempus iam instat, frater ualeri, resolutionis tue, et parata sunt tibi gaudia retributionis eterne. Patet enim tibi ianua celestis regni, quam post hanc horam, quinto die gratulabundus ingredieris, et de concessis Domini tui beneficiis sine fine letaberis; quapropter Maternum agonis nostri cooperatorem [205 1Kb] tui officii successorem constitue, illumque de uisitatione nostra ante diem sui exitus certissimum redde. Et hec dicens recessit. Euigilans autem sanctus ualerius, mox uisum somnium beato Materno ceterisque fratribus qui presto erant narrauit, et eis diem obitus sui letissimo uultu instare predixit [204 1Kb] . Sequenti uero [206 1Kb] die uenerabilem Maternum ad sacerdotalem gradum prouexit, et eum de studio commissi ministerii  diligenter instruxit . Cumque per predictum spacium ob famam depositionis eius aduenientes fideles uerbo salutifere ammonitionis de exercitio [207 1Kb] sancte conuersationis instanter instrueret, et eos ad salutem animarum suarum dulciflua exhortatione paternisque uisceribus incitaret, illucescente iam quinto die oratorium ingressus, uiaticum quod ipse consecrauerat accepit, et post hec extensis [208 1Kb] inter discipulorum manus sacris membris 4 Kal. Februarii spiritum celo reddidit. Cuius corpus colligentes discipuli, sacratissimo corpori sancti Eucarii coaptauerunt, et in eodem sarco fago diuinis laudibus condiderunt, quod [209 1Kb] superna dispositione actum esse credimus, ut quorum una  semper mens [210 1Kb] in Domino erat, eorum quoque corpora nec sepulchrum ab inuicem separaret.



13. Quod beatus Maternus tot annis episcopus fuerit, quot diebus in sepulchro iacuit.

 Deinde beatus Maternus pontificalem suscipiens apicem  , cepit per ciuitates et regiones ueram fidem que est in Christo constanter predicare, cunctos ad uiam salutis assidua ammonitione prouocare, magnis uirtutibus crescere, signis et miraculis longe lateque clarescere, quanto cotidianis incrementis fidelium multitudinem plus augeri conspexerat, tanto diligentius iniunctum ministerium regulariter ordinare studebat. Hic [211 1Kb] etenim quamuis esset uir magne auctoritatis et prudentie, nichil tamen ex proprio imperio  quamsi [211 1Kb] libera utens potestate exercuit, sed omnia humiliter atque simpiciter egit, communemque se subditis studio sancte dilectionis exhibuit;  in omnibus etiam que probabiliter gesserat non suam sed Christi gloriam quesiuit. Quique [212 1Kb] inter cetera sanctarum uirtutum exercitia [212 1Kb] mitissimus insistens [213 1Kb] consolabatur afflictos, pauit ex his que habebantur egenos, uestiuit nudos, redemit captiuos, suscepit peregrinos, errantibus uiam salutis misericorditer ostendit, desperatis spem uenie consequende clementer promisit, currentes uiam mandatorum Dei semper ad anteriora [214 1Kb] inpulit, in [215 1Kb] eadem romorantes uerbo exhortationis instigauit [215 1Kb] , et modo docendo, modo exhortando, modo sustinendo, modo in [216 1Kb] periculis se obiiciendo, omnibus indesinenter pio solamine occurrit . His ergo atque aliis huiusmodi bonorum operum studiis fultus, ad sanctam et laudabilem  senectutem peruenit et sicut quadraginta dies iacuit in sepulchro, ita etiam totidem annos mansit in sacerdotali ministerio.



14. Qualiter eum Eucarius et ualerius de hoc mundo per uisum uocauerint.

Is itaque solitus erat per nocturnam quietem locum ubi corpora sanctorum requiescunt silenter frequentare et ibidem diutius in oratione solus persistere [217 1Kb] . Unde dum quadam nocte iuxta morem eandem ecclesiam intraret, ibique prolixius diuinas laudes celebraret, circa mediam noctem cepit somno grauari, et ab instantia precum offendente sepius lingua retardari. At [218 1Kb] ille in subsellio quod ibi erat considens, infixis ad genua [219 1Kb] cubitis, inter utrasque manus sanctum caput reclinauit et  paululum somno cedens celeriter obdormiuit, statimque apparuerunt ei per uisionem sanctus Eucarius et beatus ualerius clarissimis [220 1Kb] uultibus splendentes, sacerdotalibus infulis coruscantes, coronas singulas rosis et [221 1Kb] liliis ac [222 1Kb] ceteris odoriferis floribus [223 1Kb] mirabili arte intexas in capitibus gestantes, consimile sertum demonstrantes et dicentes: Ecce, Materne, sicut olim tibi promisimus, ita ante diem dormicionis tue uisitandi gratia ad te uenimus. Nunc ergo gaude et letare, quia die tercia ex hoc seculo migrabis et ad inenarrabilia Domini tui gaudia introibis. En cerne [224 1Kb] premiii tui incorruptibilem coronam, que a paradiso perpetue amenitatis [225 1Kb] est sumpta, et tibi a Christo per nos famulos destinata; cuius flos numquam marcescet, cuius  odor numquam a suauitate deficit, cuius perseuerantia finem non nouit, quam post corruptibilem presentis uite incorruptibiliter possidebis, et in conspectu regis regum cum ea eternaliter laureatus perseuerabis. His dictis mox disparuerunt . Ille  autem a tenuissimo somno euigilans, ualde quidem letus de ostensa sibi uisione extitit, sed statim tamen adesse [226 1Kb] corporis molestiam sensit, accersitoque ministro cum eius adiuuamine [227 1Kb] ad cellulam rediit, et seorsum familiaribus discipulis hoc quod sibi ostensum fuerat retulit . Die autem crastina conuocata ad se fratrum caterua, cepit eos studiose de fidei integritate admonere et animos eorum ad celeste desiderium delectabilibus uerbis accendere, ac per totum diem salutaria monita eis dare non cessans, usque [228 1Kb] ad octauam horam subsequentis noctis sermonem exhortatorium protraxit, et quod reliquum noctis supererat, in psalmis et ymnis [229 1Kb] cum fratribus transegit. Post pullorum uero cantum, instante iam die, uenit desuper clara uox, cunctis  qui in illa cellula erant audientibus, dicens: Materne, dilecte Dei, ueni. Qui [230 1Kb] mox quasi assuetam uocem audiens, conuersus ad circumstantes fratres ait: ualete, filioli [231 1Kb] mei et uiscera mea. Ego enim iam migrabo, et in presenti seculo amplius uobiscum [232 1Kb] non ero. Et hec dicens [233 1Kb] , communionem dominici sacramenti accepit, statimque sanctam animam exalauit: Pro cuius absolutione hi qui presentes aderant fideles condignas exequias conpleuerunt [234 1Kb] et eius corpus non longe a reliquiis sanctorum Eucarii ac ualerii honorabiliter posuerunt].



15. De octo [230 1Kb] episcopis qui beato Materno in sede Tungrensi successerunt.

 Illoque humanis exempto, secundus ei cathedre presedit Nauitus, tercius Marcellus, quartus Metropolus, quintus Seuerinus, sextus Florentinus, septimus Martinus [235 1Kb] , octauus Maximus, nonus ualentinus. Qui quorum uel imperatorum uel consulum claruerint temporibus, quosque uita singulorum habuerit exitus, quotque singuli annis amministrauerint officium pontificatus, uel ubi quorumque sit tumulus, seu quantum quisque ampliauerit ecclesie sue reditus, quia totius Gallie ab Hunis facta non solum nostre sed aliarum ecclesiarum aboleuit euersio, nec a nobis lectoris alicuius requirat [236 1Kb] exactio. Hoc certum tenemus omnium ecclesiarum copias exuberasse, circa ea scilicet tempora quo [237 1Kb] diue memorie Romano orbi preerat Constantinus  augustus, deinde filii ipsius Constans et Constantius.



16. Qualiter in diuersis locis orthodoxi uiri Arriane heresi restiterint.

Quo [238 1Kb] etiam tempore inclinatis religioni christiane  principibus orbis  , ac per hoc cessante turbine persecutionis [239 1Kb] , exuberantibus facultatibus ecclesiasticis, quanto affluentia augebatur diuitiarum, tanto luxus [240 1Kb] fomenta subministrabat libidinum [241 1Kb] , hec potissimum mala superante Arriane perfidia hereseos, que [242 1Kb] pullis sui erroris totum resperserat orbem Romanorum. Cui pesti ubique serpenti resistebant potissimum a collo ecclesie et turre ueri Dauid que edificata est cum propugnaculis, dependentes mille clipei, omnis armatura fortium , Siluester Romanorum, Athanasius Alexandrinorum, Ambrosius Mediolanensium, Maximus Treuirorum, Hilarius Pictauorum, Martinus Turonorum. Anianus Aurelianensium, Seuerinus Coloniensium, Eusebius uercellensium et eque alii  catholici ac preclari eius temporis episcopi  . Ex quibus Athanasius toto orbe fugatur, sed a Maximino Treuirorum archiepiscopo intrepide suscipitur  . Paulinus post eum episcopus cum Rodiano  et Hilario eque Galliarum episcopis in Frigia exilio damnantur, ubi et Paulinus Treuirensis exulans mortem obiit . Hac [243 1Kb] itaque fece sub multis deinde imperatoribus per christianum imperium usque ad tempora ualentis augusti pullulante, uidens Altissimus quod multa malitia esset hominum et cuncta cogitatio cordis humani prona esset ad malum omni tempore , qui primum per aquarum diluuium [243 1Kb] omnem purgauerat terram, ne [244 1Kb] commixtione filiorum Dei, de Seth uidelicet procreatorum, cum filiabus hominum ex  Cain generatis [245 1Kb] coinquinaretur progenies, de qua pro nostra salute carnem decreuerat sumere: ipse his temporibus orbi Romano preparauerat excidium, ne ecclesia non habens maculam aut rugam suo sanguine redempta et aqua baptismi super niuem dealbata Arriana diutius fuscaretur perfidia.



17. De Hunis per totum imperium Romanorum diffusis.

ualentis igitur imperatoris tempore qui persecutionem nouissimus [246 1Kb] ecclesiis catholicis non timuit intentare, et ab Eudoxio heresiarche [247 1Kb] rebaptizatus est Arriano dogmate, excitata est de latibulis  suis effera gens Hunorum, que per totum diffusa est orbem Romanum [248 1Kb] . Cuius ante ea [249 1Kb] tempora inuise gentis exortus, ut sese fert antiquitas relationis, nos quoque absoluamus perpaucis. Fertur namque a quibusdam, quod tempore famis [250 1Kb] que facta est [251 1Kb] anno decimo Claudii  Cesaris, cuius et Lucas in actibus apostolorum meminit  , cum [252 1Kb] et Petrus Romam ingressus nonum annum ageret, et Paulus omnes ecclesias ad elemosinam pauperibus sanctorum Iherosolimis mittendam moneret---modius enim annone sex dragmis aureis aput Greciam uendebatur---cum, inquam, eo tempore, ut Lucas dicit [252 1Kb] , Claudius pro inopia totum orbem profligatura non solum Iudeos expelli iussisset ab Urbe, sed et omnes inbecilliores  [253 1Kb] cum ipsis Iudeis, ut saltem ualidiores sustentarentur reliquo pane, claudi fecisset in quodam abdito terre, coaluisse usque ad supradicta tempora in gentem magnam; Ungros denique notum est huic fame assentari uelle, qui et iactant se a Iudeis originem ducere. De Hunis autem cum multi historiographi assint, testis uerissimus pre ceteris adest Iordanis episcopus, quis eorum fuerit ortus, in historia de gestis Gothorum uel Getarum luculentissime edita in hec uerba:



18. Quod ab inmundis spiritibus et ex magis mulieribus procreati dicantur.

[Postea [254 1Kb] autem non longi temporis interuallum, ut refert Horosius, Hunorum gens cum omni ferocitate atrocior exarsit in Gothos [254 1Kb] . Nam hos, ut  refert antiquitas, ita constitisse comperimus : Filimer [255 1Kb] rex Gothorum [256 1Kb] Gadarici magni filius, qui post egressum Scantie insule iam quinto loco tenens [257 1Kb] principatum Getharum, qui et terras Scithicas cum sua gente introisset, sicut [258 1Kb] a nobis dictum est, repperit in populo suo quasdam magas mulieres, quas patrio sermone Haliorunnas is ipse cognominat, easque habens suspectas, de medio sui proturbat, longeque ab exercitu suo fugatas, in solitudine cegit errare. Quas spiritus inmundi per heremum uagantes dum uidissent et se earum complexibus in coitu miscuissent,  genus hoc ferocissimum ediderunt. Quod fuit primum inter paludes, minutum, tetrum atque exile, quasi hominum genus, nec alia uoce notum, nisi quia humani sermonis imaginem assignabant. Tali igitur Huni stirpe creati, Gothorum finibus aduenerunt. Quorum natio seua, ut Priscus historicus refert, Meotida palude ulteriore ripa insidens, uenationi [259 1Kb] tantum nec alio [260 1Kb] labore experta, nisi que [261 1Kb] postquam creuisset [262 1Kb] in populis fraudibus et rapinis uicinarum gentium fines [263 1Kb] conturbans.



19. Qualiter ductu cerue insula egressi, primo Gothos, deinde alias gentes, nouissime Galliam [264 1Kb] inuaserint

Huius ergo gentis ut assonet uenatores, dum in ulteriore Meotide ripa [265 1Kb] uenationes inquirunt, animaduertunt,  quo modo ex inprouiso cerua se illis obtulit, ingressaque paludem, nunc progrediens, nunc subsistens, index se uie tribuit, quam secuti uenatores paludem Meotidem, quam [266 1Kb] inperuiam ut pecus [267 1Kb] existimabant pedibus transierunt. Mox quoque ut Scithica terra ignotis apparuit, cerua disparuit, quod credo spiritus [268 1Kb] illi, unde progeniem trahunt, ad Scitharum inuidiam id [269 1Kb] egerunt. Illi [270 1Kb] uero quia preter Meotidem [271 1Kb] alium mundum esse penitus ignorabant, admiratione ducti terre Scithice, et ut sunt sollertes, item illud ante hac etate nulli notissimum per [272 1Kb] diuinitus sibi ostensum rati, ad suos redeunt, rei gestum edicunt, Scithiam laudant, persuasaque gente sua, uia [273 1Kb] quam cerua indice didicerunt, ad Scithiam properant,  et quantoscumque in ingressu Scitharum habuerunt, litauere uictorie, reliquos perdomitos subegerunt. Nam mox ingentem illam paludem transierunt, ilico Alpidzuros ac Ildzuros, Itimaros, Tuncorsos et Boiscos, qui ripe istius Scithie insidebant, quasi quidam [274 1Kb] turbo gentium rapuerunt. Alanos [275 1Kb] quoque pugna sibi pares, sed humanitate [276 1Kb] , uictu [277 1Kb] formaque dissimiles, frequenti certamine fatigantes subiugauerunt. Nam et quos [278 1Kb] bello forsitan minime superabant, uultus sui terrore nimium pauorem ingerentes terribilitate [279 1Kb] fugabant, eo quod erat eis species pauenda nigredinis, et uelud quedam, si dici fas est, deformis offa, non facies, habensque magis puncta quam lumina; quorum  animi fiduciam turbidus [280 1Kb] prodit aspectus, qui etiam in pignora sua primo die nata deseuiunt. Nam maribus ferro secant genas, ut antequam lactis nutrimenta percipiant, uulneris cogantur subire tollerantiam [281 1Kb] . Hi inberbes senescunt et sine uenustate [282 1Kb] effebi sunt, quia facies ferro sulcata pilorum gratiam [283 1Kb] per cicatrices absumit. Exigui forma, sed acuti, motibus expediti, et ad equitandum promptissimi, scapulis latis, et ad [284 1Kb] arcus sagittasque parati, firmis ceruicibus et superbia semper erecti. Hi uero sub hominum figura uiuunt beluina seuitia.] Nouissime autem Gallicanum inpugnare aggressi sunt orbem.



20. De sancto Seruatio.

Ea tempestate sanctus Seruatius Tungrensi decimus  presidebat cathedre, uir uultu angelicus, alloquio facundissimus et omni morum honestate preclarus. Cuius quidem ortum et prosapiam, licet quidam [285 1Kb] ferant  [286 1Kb] ex domini Saluatoris cognatorum descendisse [287 1Kb] familia, quia tamen locum natiuitatis eius nequaquam accepimus, nec causas eius aliunde aduentus uspiam audiuimus, idcirco auditu [288 1Kb] faciles esse possumus ad credendum, nec tante opinioni, que fortassis ex pietate ingeritur, arbitramur omni modo derogandum. Sed [289 1Kb] cui non displicet [290 1Kb] post lapidationem protomartiris Stephani ultra trecentos ferme annos inuentorem sancte crucis Iudam cognomento Quiriacum  , eiusdem protomartiris ex Symone  fratre fuisse nepotem, ipsi nichilominus placeat, ultra quadringentos fere post natiuitatem uel passionem dominicam annos, beatum Seruatium sancte Dei genitricis ex matris matertera fuisse [291 1Kb] abnepotem. uerum utcumque res sese habeat [292 1Kb] , nec illi nimium laborauerunt ad suadendum, nec nos etiam nimii simus ad derogandum, cum iuxta Tullium non debeat pudere nos fateri nescire quod nescimus  , et illis conueniat ignorantiam potius uerecunde [293 1Kb] fateri quam inreuerenter pro pietate [294 1Kb] mentiri.



21. [295 1Kb] Quod multi sancti uiri contemporales illi fuerint, et de multarum urbium euersione [296 1Kb] .

Hic sane uir, sicut in gestis eius legitur  antiquioribus, ex generosa magnorum uirorum stirpe  est editus, nobiliter natus, nobilius conuersatus, pontificale petalum gessit  oues dominicas ab insidiatore lupo et rugiente leone protexit, pro eisdem, etsi gladius non incubuit persequentium, paratus perferre martirium. In diebus plane sui sacerdotii placens Deo, probatus inuentus est, iustus in tempore imminentis iracundie , querens pro barbarica irruptione fieri reconciliatio. Eiusmodi enim multas ea tempestate Dominus accenderat lucernas, qui et erroris mundani pellere possent tenebras, et seuientis in tanto turbine tribulationis sedarent procellas. Unde quidam metricanus non incongrue de eis deque hoc [297 1Kb] tempore sic ait:

Talibus ecclesie fautoribus undique firme
 Obstant imbriferis uento quatiente procellis
Desuper, et petram nequeunt trepidare ruinam.
Et de hoc specialiter beato uiro inter alia:

Seruatius seruando fidem seruat pereuntem
Oranda populum conseruans forte Traiectum  .
Et beatus Lupus Tricassine urbis episcopus

Dum bella cuncta perderent
Orando Trecas muniit  .

Et Iheronimus ad Geruntiam  scribens epistolam super mundi contemptum  , super huiusmodi quoque cladem lacrimabile sumpsit lamentum. Cuius hec sunt uerba: [Quod rari hucusque residemus, non nostri meriti, sed Domini misericordia est. Innumerabiles et ferocissime nationes  uniuersas Gallias occuparunt, quicquit inter Alpes et Pyreneum est, quod oceano et Reno includitur, Quadus [298 1Kb] , Wandalus et [299 1Kb] Sarmata, quod [299 1Kb] Alani, Gipedes, Heruli [300 1Kb] Saxones, Burgundiones, Alemanni et, o lugenda res publica! hostes Pannoni uastauerunt, etenim Assur uenit cum illis. Magontiacus nobilis quondam ciuitas capta atque subuersa est et in ecclesia multa hominum millia trucicata, Wangiones longa obsidione deleti, Remorum urbs prepotens, Ambiani, Atrabate, extremique hominum Morini, Tornacus, Nemete, Argentoratus, translate in Germaniam, Aquitanie, nouemque populorum, Lugdunensis et Narbonensis prouintie preter paucas  urbes cuncta populata [301 1Kb] sunt; quas et ipsas foris gladius intus uastat fames. Non possum absque lacrimis  Tolose [302 1Kb] facere mentionem, que ut hucusque non rueret, sancti Exuperii episcopi merita prestiterunt. Ipse Hispanie iam iamque periture contremiscunt recordantes irruptionis Ambrice [303 1Kb] et quicquit alii semel passi sunt, ille semper timore patiuntur. Cetera taceo, ne uidear de Dei desperare clementia. Olim a mari Pontico usque ad Alpes Iulias non erant nostra que nostra sunt, et per annos 30 fracto Danubii limite, in mediis imperii Romani regionibus pugnabatur. Aruerunt uetustate lacrime, preter paucos senes omnes in captiuitate et obsidione generati, non desiderabant, quam non nouerant, libertatem.] Et quia non perit pius pro impio, multos sanctorum tam clericorum quam monachorum et sanctimonialium sub hoc contigit occubuisse excidio.  Urbes munitissime licet longa obsidione euertebantur, ecclesie sanctorum exurebantur, altaria iugulatorum ante ea sacerdotum sanguine profanabantur, pueri innupteque puelle suffocabantur, uirgines Deo dicate stuprabantur [304 1Kb] , monachi et clerici ludibrio et spectaculis exponebantur, et omnibus in commune diuersa mortium facies adhibebatur. Et quia sic portio populi merita erat nequissimi, usque ad internetionem gladius seuiebat Altissimi. Unde contigit sanctum Nicasium Remensis urbis episcopum, sicut et alios multos, cum Eutropia sancta uirgine et sorore, hac Hunorum incursione marmora ecclesie imbre preciosi sanguinis cruentasse  . Nec solum nostri hac sunt pena multati, sed etiam  Arriane defensores hereseos Gothi, qui soli ualenti augusto et Romanis in Gallia uidebantur resistere et reniti, ab Hunis crudeliter sunt deuastati, et Athanaricus eorum rex pro eo quod multum sanguinem innoxium catholicorum non timuit effundere, pulsus a regno meruit exulare. uerum Huni fame compulsi per auaritiam Maximi a ualente Galliis prefecti, coacti sunt Romanorum partibus refragari, moxque iterum Gallias occupare, et urbes et castra cum incolis crudeli cede uastare  .



22. Quod sanctus Seruatius Romam adierit si quomodo oratione ualeat Galliam ab [305 1Kb] Hunis liberare.

 Quorum aduentum sanctus Seruatius Tungrensis ecclesie episcopus audiens , simulque de irruptione et perditione sue ciuitatis timens, uigiliis multis et ieiuniis corpus affligebat, seque crebris lacrimis profundens [306 1Kb] , misericordiam Dei postulabat, ne [307 1Kb] unquam hanc gentem incredulam, seque semper indignam Gallias intrare permitteret  nationemque suo cultui dicatam contaminari quodammodo [308 1Kb] sineret [307 1Kb] . Sed sentiens per Spiritum sanctum peccatis populi interpellantibus [309 1Kb] id sibi nullomodo concedi, induxit animum adire limina apostolorum Petri et Pauli, ut saltem [310 1Kb] super saluatione sue urbis per intercessionem eorum mereretur exaudiri. Et [311 1Kb] quia priusquam quid inchetur consulto, at ubi consultum fuerit, mature opus est facto [312 1Kb]  , paratis uiatico commodis, et assumptis secum comitibus necessariis,  data etiam benedictione ciuibus suis, indicta pariter uigiliarum et orationum, ieiuniorum et elemosinarum super tanto discrimine instantia, deliberauit beati etiam nomine et merito Auctoris Mettensis episcopi super hoc inire colloquia, qui [312 1Kb] tunc in Dei rebus habebatur prestantissimus, sed de perditione sibi commissorum et irruptione sue etiam urbis nimium sollicitus [312 1Kb] . Quique habita cum beato Seruatio deliberatione, adiudicauit eius ratam esse intentionem, simul exposcens pro se quoque suaque urbe fundi profusius eius ante apostolorum limina precem, ut quoniam per se Romam nequibat adire, eius sanctissimi uiri intercessione uoti sui compos et ipse mereretur existere. Suscepta [313 1Kb] itaque tanta profectione, posthabita totius itineris difficultate,  tum [314 1Kb] in uastissima Alpium progressione, tum [315 1Kb] in fluminum transmeatione, tunc [316 1Kb] etiam ex latrocinantium infestatione, dummodo quod habebat in uoto assequi possit, tandem Romam peraccessit.



23. Qualiter ante tumulum beati Petri per uisum de euersione tocius Gallie et de obitu suo sit edoctus.

Accedens ergo ad beati Petri tumulum , deprecabatur eius intercessionis auxilium, ut, quia [317 1Kb] suo apostolatu insignierat Omnipotens orbem occiduum [317 1Kb] , arceret saltem a Tungrensi et Metensi urbe infandam gentem Hunorum. In hac desiduus persistens oratione, macerabat se multa afflictione, maxima inedia corpus consumens, ita ut in tridui biduique interdum [318 1Kb] curriculo absque  edulio potuque maneret, nec esset intersticium  quo ab oratione uacaret. Et die quidem aliorum sanctorum patrocinia frequentabat, noctu uero ad beati Petri tumulum remeabat; tandem quia sine intermissione non cessabat aures pulsare clementissimi Dei, tali meruit uisione solari [319 1Kb] . uidebat, et ecce quasi ante altare beati Petri thronus positus, et super thronum sedens Altissimus, et circumcirca sanctorum [320 1Kb] animarum et angelorum chorus, duos autem conspicui uultus uiros ante ipsum thronum genu incuruantes [321 1Kb] , et uicibus Domini magestatem, uicibus sancte Dei genitricis interuentonem implorantes, quos constat precipuos apostolorum Petrum et Paulum fuisse, et ob conseruationem Gallorum obnixius subplicasse. Et quia idem sanctus [322 1Kb] uir, cui hec demonstrabantur, cum sua subplicatione  beati quoque Auctoris Metensium episcopi obtulerat precem, uidit in parte septentrionali altrinsecus stantem fidelem quendam uirum, albis uestibus bene stolatum, quem procul dubio constat protomartyrem [323 1Kb] fuisse Stephanum, et ad eum sanctos apostolos responsa quedam perferentes, et ab eo [324 1Kb] ad maiestatem Omnipotentis subplicationes quasdam referentes. Sanctum itaque Seruatium hac contemplatione attonitum acgreditur sanctus Petrus, quasi in gradibus ecclesie positum: Et quit [325 1Kb] , inquiens, me inquietas sanctissime uir? Ecce apud Omnipotentem equissima deliberatum est sanctione, Hunos Galliam uniuersam impetere, cunctaque oppida et castella Europe humi cequare, ciuitatemque tuam peccatis populi exigentibus penitus euersum iri [326 1Kb] .  Quem uides in septentrionali parte nobis interloquentem [327 1Kb] , noueris [328 1Kb] Stephanum protomartirem pro urbe Metensi subplicius [329 1Kb] rogantem. Qui [330 1Kb] licet primus preciosi cruoris rore ante omnes rependerit Deo, quod communiter cum omni genere humano accepit ab eo, uix pro illo ualuimus habere [331 1Kb] , ut saltem oratorium in Mediomatricum urbe, quo sanguis eius dinoscitur pullulare, flammas et excidium relique ciuitatis possit euadere; quod et Auctori cepiscopo [332 1Kb] in responsis habes perferre [330 1Kb] . Tu [333 1Kb] autem, sanctissima anima in sorte sanctorum iam preelecta, quia in diebus tui sacerdotii placens Deo facta es dilecta, uiuens inter peccatores iam iamque es transferenda quia in te est inuenta iustitia. Iam, inquam, ad patres tuos es [334 1Kb] colligenda, ne oculi tui uideant mala,  que [335 1Kb] facturi sunt Huni in tota Gallia, et potissimum  in ciuitate tua. Tungris enim sicuti nomine, ita et opere tunsa et cesa permanebit usque in finem [336 1Kb] . Quamobrem reuersionem festinato accelera, domumque tuam ordina, nilida linteamina quere [337 1Kb] sepulturamque compone [235 1Kb] ; nec habebis in urbe scelerata et ideo peritura sepulchrum, quia placuit Altissimo oppidum reseruare [338 1Kb] Traiectum, propter corpusculum tuum in eo recondendum. Hoc oraculo [339 1Kb] uenerabilis pontifex Seruatius suscepto, reuersionem accelerat, Galliasque quam citissime [340 1Kb] repedat, transitumque per urbem Mettensium habens, beato Auctori indicat que in responsis acceperat.



24. Rediens quid uiderit commisso gregi exponit.

Tandemque [341 1Kb] nimium fatigatus, tum itineris difficultate, tum remeandi acceleratione, ad urbem  peruenit Tungrensem, pastoris sui aduentum suspense prestolantem. Et queque congrua sepulture uidebantur, assumptis super uia Domini sacerdotibus et leuitis, necnon in commune consulebat uniuersis, ut parati essent in animarum suarum salutem; quibus tantum imminebat discrimen. Ac per triduum dissimulata recessione, tandem omnes alloquitur, aggregatos in ecclesia catholica maiore beate semper uirginis Marie [341 1Kb] : Iam collegio uestre [342 1Kb] fraternitatis nequeo celare, quod per triduum dissimulans, tandem compellor dicere. Ab [343 1Kb] hodierna die faciem meam non uidebitis, nec ultra me in hac urbe uobiscum morantem [344 1Kb] conspicietis, quia uiam totius terre sum iturus, et huc ultra non reuersurus [343 1Kb] . Super uestra salute pridem beati Petri sepulchrum  adii, huius urbis reseruationem supplicatione premissa petiui, et quia hoc peccato non merebar [345 1Kb] uestro in responsum accepi: »Huic enim urbi eternus instat interitus, uestra quoque perimmanis [346 1Kb] perditio, nisi ex toto corde morum precedat conuersio.« Quapropter et hic prohibitus sum effodere mihi sepulchrum, et ad uicum hinc iussus [347 1Kb] sum transire Traiectum, ut illinc me dies assumat extrema, priusquam me uobiscum uestra contingat uel cernere uel perpeti mala. Hoc autem quantum in me est uobis promitto quia, quodsi pro [348 1Kb] corporum uestrorum saluatione supplicans exaudiri peccatis uestris preponderantibus nequeo, pro animarum saltem [349 1Kb] salute uestrarum a Deo mihi commissarum defunctus, et cum Christo regnans, felicius interueniens impetrabo.



25. Oratio eius et lamentatio clericorum et populi, et de obitu ipsius.


Deinde multa exhortatione eos consolatus, oculis  ad celum surrectis [350 1Kb] cum manibus: Et [351 1Kb] has, inquit, oues, quas, Domine, precioso sanguine redemisti, hunc inquam gregem, quia tuus est, tibi hodie dedo, meque totum tibi commendo [351 1Kb] . Deprecor te, iudex equissime, humili et flebili prece, ne ouile tuum lupi rapaces gregi non parcentes subruant, neue [352 1Kb] carnes ouium tuarum deglutientes consumant. Tu, Domine Iesu, qui animam tuam pro eis posuisti in morte, animas eorum a luporum uoracitate [353 1Kb] eripe et a rugiente leone, ut possim [354 1Kb] ad te aliquos manipulos reportare. His ergo [355 1Kb] a beato Seruatio [356 1Kb] peroratis, mox uniuersus astans populus, clamore magno irrugiit [357 1Kb] , luctus et eiulatio [358 1Kb] ab utroque sexu increuit. At [359 1Kb] uir Domini necessariis sepulture secum leuatis, progressus ad orientalem plagam  pedester porta Tungrensi exiit, pergens uiam que ad oppidum [360 1Kb] Traiectensium mittit [359 1Kb] . Tunc uniuersi cum uociferatione et lacrimis uestigia illius persequuti [361 1Kb] , prodeunt a ciuitate dolentes, subplici hac uoce subiungentes: Ne derelinquas nos, pater sancte, ne obliuiscaris nostri, pastor uigilantissime, nos populus tuus et oues gregis tui, ne nos dimittas in seuientis faucibus inimici. Monachi uero et sacrate Deo puelle, quorum illic cenobia erant perplura [362 1Kb] , et omnis in commune clerus de monasterio exeuntes persequebantur eius iter, pectora percucientes seque post [363 1Kb] omnia humi prostrantes, hec quoque ingeminantes: Cur, pastor bone, tam cito deseris, uel quo nunc iturus [364 1Kb] proripis? Educ nos tecum, ut commorientes consepeliamur tibi, quibus solum est infortunium  post te relinqui. Aduentu [365 1Kb] tuo eramus gaudentes, quod ex longinqua [366 1Kb] reuersus peregrinatione dignareris iam nunc nobiscum esse [367 1Kb] , cum nec [368 1Kb] tridui saltem curriculo apud nos uelis manere. Dic nobis quid faciendum, quidue [369 1Kb] te discedente consilii sit nobis captandum [365 1Kb] . Quid [370 1Kb] erit de nobis quibus tanti aufertur presentia patris? Quid miseri facturi sumus, qui sine te uiuere [371 1Kb] nequimus, sed morti pessime tradendi sumus? ue nobis qui ideo tua presentia destituimur, quia uindicte celesti obiicimur, nec digni sumus commoriendo [372 1Kb] hac pena liberari, teque nimis indignum est perditioni nostre nobiscum implicari. O, o [373 1Kb] nomen quod semper pre te ferebas pastoris, malle te occumbere pro tibi commissis, quam oues tui gregis [374 1Kb] exponeres delaniantibus lupis! Eu non ad  dilaniandum potius, sed exponimur ad penitus deuorandum. Saltem [375 1Kb] hac [376 1Kb] fortassis occasione quod semper sitiueras inuenires [377 1Kb] martirium, essetque tua pre nostris oculis habita nostre mortis utcumque solatium [373 1Kb] .  Propositam quesumus [378 1Kb] mitte intentionem aliquam faciens progressionis dilationem, ut tridui uel bidui uel unius saltem noctis procrastinatione dignetur nostre fructum penitentie acceptare, qui Niniuitis dignatus est parcere. Quorum [379 1Kb] beatus Seruatius permotus insecutione, pariter et flebili talia ingeminantium [380 1Kb] excruciatus uociferatione, paulatim pro gressus iterumque resistens, in lacrimis resolutus, ut putandum est pertulisse [381 1Kb] martirium, dum exquoquebatur [382 1Kb] super aurum affectu compassionabili [383 1Kb] , torquebatur pro commissis iam iamque deserendis affectione carnali, urgebatur ad discedendum pro perditione suorum, ut dixerat, inrecuperabili [379 1Kb] . At inbecilliores et [384 1Kb] claudi, pauperes et peregrini, uidue et pupilli, a turribus et propugnaculis stantes,  pulueremque in celum spargentes [385 1Kb] , cum fletu et singultibus clamabant dicentes: Quis nobis daturus est uictum? Quis tribuet alimentum [386 1Kb] ? Nudi sumus et famelici; quis consolabitur nostri? Sed cum his fletibus [387 1Kb] non posset reuocari, data eis pontificali benedictione, osculatus eos et confortans cegit redire. Et ad Traiectensem accedens uicum, modica pulsatus febre, fragili absolutus corpore, publico elatus [388 1Kb] funere, et a uiris fidelibus iuxta aggerem publicum 3. Idus Maias sepultus.



26. Quod Huni multas Gallie urbes cum Tungris [389 1Kb] subuerterunt, quos item Franci [390 1Kb] a Galliis expulerunt.

Post huius obitum  Huni subuersis multis Gallie urbibus, ciuitatem quoque diruerunt Tungrorum  peruenientesque ad urbem Mettensem [391 1Kb] in uigilia pasce, eam obsidionibus circumdedere, fatigatique longa obsidione, cum de reditu iam cepissent tractare, muri ciuitatis ultro corruere, aditumque reuertentibus patefecere. Tunc ciuitatem sine cunctatione ingressi, omnes sicut et apud Tungros interfecere in ore gladii, reliquam urbem tradentes igni, excepto oratorio beati Stephani, quod uidebatur ipsis a quodam splendidissimo super illud stante uiro defendi  . Post eam igitur [392 1Kb] uindictam, que facta  est ab eis cede Galliarum, Wandalorum prosequente [393 1Kb] crudelitate  , incertum est, sicut et de multis aliarum legitur ciuitatum episcopis, paucis qui supererant christianis in abditis montium et cauernis petrarum habentibus latibula, quanta intercapedine ecclesia Tungrensis [394 1Kb] fuerit [395 1Kb] sine pontifice. Nam et Franci [396 1Kb] , qui ab Antenore ducebant originem , et uinetia [397 1Kb]  uel ut [398 1Kb] alii ferunt [399 1Kb] in Mauritania  excreuerant in magnam gentem, et Sicambri [400 1Kb] uel a quodam sue gentis duce Merouingi dicebantur, quoniam propria iam eis [401 1Kb] non poterat pre multitudine sufficere patria, palantes hac et illac, predis et rapinis intenti erant [402 1Kb] , nec stationem adhuc certam inuenerant; solum eius Toringia profugium erat. Quibus ualens  imperator, ad quem summa imperii pertinebat, et proprium nomen, qui Francus Attica lingua uocabatur  , dedit, et partem Galliarum et ad utendum et inhabitandum sine uectigalium exactione permisit. Qui et Hunos ad Meotidas ire [403 1Kb] paludes uel in Pannoniam compulit [404 1Kb] , ubi post multos annos a Karolo magno imperatore et filio eius Pipino penitus etiam nomine disperiere  . Franci uero propter auariciam sequentium imperatorum uectigalia ab eis exigentium, et Romanis coacti sunt fidem non seruare, et ciuitates quas adhuc tenent Gallie preoccupare  . Hi inquam paganis adhuc ritibus inseruiebant, et ideo plures episcopis ciuitates uacabant [405 1Kb] ,



27. [406 1Kb] De sancto Remigio et [407 1Kb] septem Tungrensibus episcopis.


Tandem ad hoc sancto Remigio celitus prenuntiato, et per promissionem nato, ut eam gentem ad Dei uiui cultum conuerteret et Gallie populus in unitate fidei catholice conueniret---iam [408 1Kb] enim ablato misericordia stillabat [409 1Kb] Altissimi et beatorum angelorum et hominum spiritus iamiamque poscebant Gallie misereri, quia, inquiunt: Tempus miserendi eius, quia uenit tempus [408 1Kb]  ---eo inquam tempore undecimus presedit ecclesie Tungrensi Agricolus et  deinceps 12 Ursicinus, 13 Designatus, 14 Resignatus [410 1Kb] , 15 Supplicius [411 1Kb] , 16 Quirillus, 17 Eucherus [412 1Kb] , 18 Falco  , 19 Eucarius.



28. De sancto Domitiano itemque Perpetuo et [413 1Kb] Ebergiso.

uicesimus sedit Domitianus  , qui iam florente christiana ubique religione sub Hildeberti gloriosissimi regis tempore , Aurelianensi legitur sinodo interfuisse  . Qui et ciuitatis iam dirute [414 1Kb] fastidiens Tungrensis, sancti Seruatii aput Traiectum frequentabat sepulchrum, circa illius quippe tumulum quamlibet niuium copia defluxisset, ita ut interdum [415 1Kb] duorum aut etiam trium pedum crassitudine circumiacens terra respergeretur; tumulus tamen eius numquam ea operiebatur . Eratque mirum montes in circuitu niuium uidere, nec tamen sancti Seruatii sepulchrum contingere [416 1Kb] . Operabatur etiam multa in eodem loco Christus miracula, ut plane daretur intelligi preciosa in conspectu eius sancti uiri iugiter esse merita. Ob hoc et deuotio fidelium fratrum et frequentantis populi studium conati sunt sepe illi pro posse facere oratoriolum [417 1Kb] . Sed quia tanto uiro non erat condignum, de lignis scilicet leuigatis tabulisque tessalatis compactum, citius aut [418 1Kb] a uento rapiebantur, aut [418 1Kb] sponte ad terram subruebant [419 1Kb] , donec sancto Domiciano humanis exempto et apud Hoium [420 1Kb]  in ecclesia maiore sancte theoticos [421 1Kb] Marie sepulto, beatus Munulfus uicesimus primus procedente  tempore in regimen ecclesie Tungrensis successit, et in sancti uiri honore templum honorificatum erexit, composuit, ornauit, corpusque illius in eo cum digna reuerentia transtulit, sedemque in Traiecto pontificalem amodo [422 1Kb] esse constituit, ubi et corpus suum sepeliri mandauit in medio ecclesie. Ubi etiam beatus Gundulfus, qui 22 successit in regimine, habet locum sepulture  . Sanctus autem Perpetuus qui 23 prefuit aput Deonantum [423 1Kb]  quiescit. Beatus quoque Ebergisus succedens 24 in  Trutmonia eiusdem episcopatus [424 1Kb] uilla fuit tumulatus  .



29. De sancto Iohanne.

His per successionem ad alia uocatis, Iohannes 25 succedit, uir totius sanctitatis, cuius uitam et gesta, ut auditu tantum et relatione a maioribus et etate prouectioribus accepimus, nos quoque perpaucis absoluamus. Nec debet existimari difficere [425 1Kb]  , licet inusitatum quod placet, mirabiliter omnia ualentem operari Deum, qui mirabilis in omnibus operibus suis sanctos quoque inedicibiliter suos [426 1Kb] mirificat quibuslibet modis, potens [427 1Kb] etiam efficere mirabiliora, temporibus accommodans tempora, inportunis et incredulis ingerens oportuna. Lingue enim, ut ait Apostolus, in signum sunt non fidelibus  sed infidelibus , ut quia cottidie in mundi fabrica, in elementorum concordia, in gubernatione celestis machine, et annua seminum et frugum et animalium redintegratione operantem mira non attendunt Omnipotentem, miraculis saltem inuisis excitentur [428 1Kb] ad fidem. Audiuimus sepe quosdam stulte submurmurantes, quia non olim  mira sui dignarentur patrare martires, ignorantes profecto, quia necesse fuit tunc eos miraculis innotescere, cum pro humana fragilitate potuerunt hostibus in morte succumbere, et inproperantibus ubi est Deus eorum uisi sunt ad horam uilescere. At nunc eum debita pro nosse reuerentia eorum honori dependitur, non usus sit uirtutibus eos coruscare, sed uota [429 1Kb] et preces fidelium intra sacrarium sue exauditionis  admittere, acceptanterque in ara summi Dei offerenda mandare. Ille igitur qui uocat ea que non sunt tamquam ea que sunt, quique stulta mundi approbat, ut confundat forcia, et contemptibilia et ignobilia et ea que non sunt, ut ea que sunt destruat, piscatores elegit, non philosophos, pauperes et ignobiles, et fecit apostolos, et qui stultam iuxta Apostolum fecit sapientiam huius mundi , ipsi nichilominus placuit per simplicem apostolorum rusticitatem saluos facere credentes. Ipse os  inuti [430 1Kb] aperuit, ipse linguas infantium disertas fecit. Et cum diceret propheta: Ecce nescio loqui quia puer ego [431 1Kb] sum: Noli, inquit, dicere »quia puer sum,« quia ad omnia que mittam te ibis et que mandauero tibi loqueris . Et ut mirabilior predicaretur dispositio Omnipotentis etiam in gentibus discolis, sulco [432 1Kb] terentem dentalia Quintium Seranum  .

Trepida ante boues dictatorem [433 1Kb] induit uxor,
Et tua aratra [434 1Kb] domum lictor tulit.
Et non modo alienigene [435 1Kb] oculos adhuc apertos habenti resoluit in laudes ora prophete, uerum quod mirificum fuit cadenti et ad maledicendum properanti, ipsius cui insidebat linguam ad loquendum reserauit aselle [427 1Kb] . Ille, inquam, qui tam miris et  ineffabilibus signis omnibus gentibus innotescit, ipse beatum Iohannem propter eius forte temporis incredulos prestantissime mirificauit, ut, qui soli omnia scienti propter conscium sibi opus bonum erat notissimus, mirabiliter eius temporis ostenderetur hominibus.



30. Quod ei a transmarino quodam predictum sit eum Traiecti [436 1Kb] episcopum futurum.

Traiectensis [437 1Kb] sedes episcopo uacabat, et ad alium substituendum clerus et populus confluxerat, regia sublimitas quem uellent annuerat, sacerdotum et optimatum dignitas auditorium publicum condixerat. Forte

Scinditur incertum studia in contraria uulgus  ,
quia mirifice [438 1Kb] a Domino prouidetur alius [437 1Kb] . Beatus  Iohannes, cui tunc temporis nomen erat Agnus, tanto et presago uocabulo meritis simplicitatis et castis respondebat operibus. Insistebat enim agri culture, que sola fere ars exerceri ualet absque totius criminis labe. Hoc autem opus non egestatis coactus penuria uel necessitatis alicuius constrictus inedia, sed pro eius temporis consuetudine pocius inuigilando sequebatur. Non autem ipse operabatur; nobilis siquidem erat, et multis magnarum possessionum [439 1Kb] reditibus abundabat. Quod ne cui forte uideatur ambiguum, testantur etiam predia ab eodem nostre ecclesie collata, a maioribus nostris et nobis adhuc possessa, et de quibus dominicam decimationem sancte Cosme retinet ecclesia, pro eiusdem sancti uiri sepultura. Dum igitur talibus incumberet  laboribus, superuenit quidam de partibus transmarinis peregrinus, qui uisione angelica fuit monitus, ut mare transiret, et ciuitatem bene factam, ab Antonio augusto constructam preaccederet, et uirum sanctum  ex nomine designatum super magnalia Dei institueret [440 1Kb] . Is itaque multas circumcirca terras lustrauerat, bene factam ciuitatem quesierat, tandem Hoium peraccessit, ciuitatem ex nomine demonstrato inuenit [441 1Kb] . Amplius progressus ad horientem, beatum repperisse se letatur Iohannem, iuxta condignum angelicum rationali opere in predio suo Tietantia [442 1Kb]  incumbentem. Et ne ullus eius animo scrupulus remaneret, temptauit an ex nomine reliquum inditium conueniret. Salue, inquit, uir optime Agne. Cui cum annueret, et salutatus resalutaret, cercior iam factus uir transmarinus: Bono, inquit, operi insistis, bonus et ipse a Deo cognosceris. Bonus ad te missus sum nuntius, nisi forte, quod absit! uerbis meis extiteris incredulus. Opera tua et elemosine  placuerunt Altissimo, celos quoque tua frequens penetrauit oratio, cuique nota sunt omnia, complacita est que in abditis tua manet intentio. Et quia magnifice Domino famularis, magnifice ab eo honoraberis. Mirum seruitutis tue spectaculum exhibuisti angelicis spiritibus, mirabile de te exemplum prebebitur hominibus. Oppidum Traiectense proprio uiduatum est pastore, statuit Dominus eo officii te sublimari honore. Ad [443 1Kb] hec sanctus uir primo obstupuit, arrecteque come uox faucibus inhesit  , perterritusque rei nouitate, tandem sic uoce resumpta: Mira quoque [444 1Kb] , inquit, predicas, nec sum incredulus his omnino que narras. Oppidum quidem Traiectense uacuum est pontifice, sed me ad id admitti multum uidetur ab re. Me enim uxorio innexum uinculo necesse  est iuxta Apostolum cogitare »que sunt mundi, quomodo placeam uxori .« Sed nemo militans Deo implicat se negotiis secularibus, et necesse est his eum uacare, qui quam suauis est Dominus  cupit uidere. Non enim canones antistitem statuunt, non talem statuta Patrum saltem ad clerum admittunt. Liberos [445 1Kb] habere mihi contigit, quorum prosperitati [446 1Kb] et usibus intendere lex seculi sancit, et eos quidem subditos in omni castitate  Apostolus precipit, sed domum ante ordinandam canon mandauit. Et hec omnia esto suppeditent; quod necessarium tamen est, ad id mihi officium peragendum omnino deest. Opera indolis [447 1Kb] summa ab apostolo in episcopum deflorata desunt, sanctitatis priuilegia stirpitus absunt [445 1Kb] , inreprehensibilem  me esse non autumo [448 1Kb] , multis me uiciis irretitum conscius mihi ipse condempno. Non astiti laborantibus, non sum compassus merentibus, cum Martha pauperibus Christi [449 1Kb] non ministraui, cum Maria uerba  diuina non attendi. Ideo ab actiua multum me desentire fateor uita [450 1Kb] , contemplatiue uero nunquam saltem delibasse principia. Proferentem [451 1Kb] inquit apostolus eum qui secundum fidem est rectum sermonem. Quem proferet rectum, qui pene numquam didicit ullum [452 1Kb] ? Litteras non didici, nunquam studui, scolis non interfui, ferule nequaquam manus subduxi: »Non neophitum « ait apostolus. Et quomodo ad pontificatum tam insperato debet ascendere, cui non contigit singulos gradus singulariter amministrasse? Quomodo tandem poterit preesse, qui nunquam sciuit subesse?

Tantos ille suo rumpebat [452 1Kb] ? pectore questus  .
At senior demum subnectit talia dicens:
»Magnus Dominus et laudabilis nimis, et magnitudinis  eius non est finis .« Qui omnia sicut uult potest, ei quoque id perficere inpossibile non est, et quidem ex nichilo cuncta creauit, eius potentie quis resistit? Quique ualet de lapidibus suscitare filios Abrahe [453 1Kb] , ipse potest scientia sua os tuum replere. Tantum eius maiestati nichil difficile existimes, sed credulus linguam fidelem in creatoris aperias laudes. Licet [454 1Kb] enim propheta preconem summe ueritatis dignus generare sit habitus, tamen taciturnitate est dampnatus, quia diuini promissi apparuit dubius. Considerauit quippe corpus suum emortuum, uxorisque conditionem effetam; nec retractauit maiestatem Domini omnipotentissimam. Si enim Deum uniuersa ex non subsistentibus fecisse satis aduerteret, et stantibus aliquit componere minus dubitasset, etsi indignum se,  quia suam perspexit preponderare nequitiam, sed non aduersus Dei debuit putare clementiam. »Ecce,« inquit Dominus ad alium prophetam sua sibi crimina inculcantem, et ideo a uisione Dei, et magnalibus eius annuntiandis trepide suspendentem, »Ecce, inquam, calculus quo tetigi labia tua, et auferetur iniquitas tua [454 1Kb] .« Ne, queso, dubita, sed antiquorum diligenter historias pertracta,---fortassis enim aliquas saltem auditu percepisti,---quid in eis aliud antiqua sonant miracula, nisi quia ab omnipotenti Deo mirabiliter iussa innatum sibi mutauit statum natura?



31. Quid ad hec ille responderit, quodque baculus eius terre fixus floruit.

Ad hec beatus Iohannes respondit: Horum quidem  nichil mihi est dubium, sed comparatione eorum, per quos uel a quibus ea gesta sunt insignia, ego sum inferior multum. Pariterque baculum, quem forte tenebat, infigens [455 1Kb] humo: Sicut, inquit, perdifficile est hoc amplius aridum quod cernis lignum  radicitus terre inherere, stirpes producere, florere pariter et fructificare, ita uidetur inconsentaneum uerba que dicis in me impleri posse. Mox mirum in modum lignum continuo superficiem inmutauit. stirpitus [456 1Kb] terre inhesit, corticem induit, protinus uiruit, floruit, et fructificauit [456 1Kb] . O mira potentia conditoris, o ineffabilis gratia creatoris, o tempus acceptabile, dies predicanda ubique! Felices hi qui hec meruerunt uidere, felices et nos si non [457 1Kb] dissimulemus credere, felix et rex cuius hec contigerunt tempore, felices palatini quibus contigit interesse! Felix clerus tali pontifice, felices populi tanto pastore! Renouatur [458 1Kb] antiquum miraculum, reparantur uirge Aaron preclarum prodigium. Illa legitimi index fuit sacerdotii, hec insperati et dubii,  sed diuinitus mirabiliter prouisi monstratrix extitit pontificii, nisi quod illa unius dilationem noctis accepit, hec in momento fructificans procrastinationem nullam habuit. Illa infideles confutauit, hec celitus destinatum ad opus adduxit [458 1Kb] . uulgatum est hoc celebre aput omnium aures, perlatum est ad plurimos regni totius proceres. Non latuit regem fama hec, aput Traiectum congregatam occupauit plebem. Confestim properatur, legatio Hoium dirigitur, beatus Iohannes cum transmarino inuenitur, Traiectum usque sub admiratione omnium perducuntur. Regnum Austrifrancie Dagobertus adhuc adolescens administrabat , Lutharius magnus, pater eius, monarchiam quatuor regnorum strenue solus regebat  . Regia igitur precepta  edicuntur, res in ancipiti posita soluitur, beatus Iohannes ad episcopatum assumitur , consentitur a cunctis, omnes fauent, uniuersi letantur. Sanctus uir licet adhuc uellet reniti, quia tamen a cunctis uidebat se fauorabiliter excipi, letabatur se uinci a dispositione Dei tam mira et ineffabili. Igitur [459 1Kb] ab uniuersis exceptus cum laudibus, electus intronizatur, adductus extollitur, acclamatus sanctificatur, sedi inpositus cum reuerentia obauditur, nomenque ei Iohannes immutatur [459 1Kb] . Qui qualem quantumque se meritis sanctitatis ornauerit, armis fidei induerit, uirtutibus optimis decorauerit, et quod pius opere impleuerit, quecumque digna subiectis implenda mandarit, omnibus est et erit perspicuum, qui tam mira premissa ab Omnipotente in eum  completa non ducent ambiguum. Nam et ipsum in omni morum honestate perfectum, complures habuisse perfectos constat discipulos, ex quibus unum [460 1Kb] accepimus beatum scilicet Mononem  , responsis sub eo ecclesiasticis instantem perfectum  exhibuisse martyrem. Ipse uero domnus et sanctus Iohannes cursum uite presentis explens, in senectute bona repausationem indeptus, hominem exiuit, brauium corone perhennis accepit, sepultus in ecclesia Cosme Hoio sita in monte  .



32. De sancto Amando.

Post hec sanctus Amandus 22 subrogatur, cuius, quia uita plena uirtutibus habetur descripta, placuit hic inde decerpta deflorare tantummodo pauca, et ipsa ante episcopatum [461 1Kb] gestorum eius altius repetere initia. [ Igitur Aquitania natiuitatis eius extitit patria, pater Serenus, mater Amantia uocitata est, non solum secundum seculi dignitatem incliti, uerum etiam christiani. Dum puer adhuc esset, patriam parentesque reliquit,  Ogiam  insulam ad occidentem maris oceani expetiuit. Illic a fratribus spiritualibus cum magno recipitur gaudio, et quia sacras [462 1Kb] litteras didicerat, in Dei cottidie [463 1Kb] seruitio maiori feruebat desiderio.



33 [464 1Kb] . Quod serpentem oratione fugauerit, loca sancta adierit, patriam reuisit.

[Primum signorum eius inditium [465 1Kb] fuit, quia dum per eandem insulam gratia obedientie cuiusdam iussus deambularet, mire magnitudinis serpentem obuium habuit [466 1Kb] .  Primo ut puerilis patiebatur etas extimuit, deinde orationem prostratus fudit, surrexit, crucis signum opposuit, ui uerborum ut ad latebras redeat edicit. Ille imperatis obaudit, quantocius redit, et in eadem insula ulterius non comparuit.  Deinde pater eius ad eandem insulam deuenit,  ut de monasterio debeat egredi monet, ut secularem resumat habitum suadet, addit insuper quia, nisi obtemperaret [467 1Kb] hereditate se priuet. Ille autem: Id, inquit, territas ociose, quo semper uoluntas est carere; Dominus pars hereditatis mee. Post hec Turonos [468 1Kb] sancti Martini petit sepulchrum; ibi eius interuentionis orauit auxilium, ut id sibi gratie apponi expostulet Dominum, quatinus peregrinationi tocius uite sibi concedat dependere cursum.  Ab oratione surrexit, capitis comam abscidit. Clericatus est adeptus honorem, omnem in clero gratiam transcendebat per ordinem.  Inde progressus Bituricos adiit, ubi a sancto Austrigisilo eius ciuitatis episcopo et eius archidiacono beato Sulpicio post honeste et humane suscipitur,  quorum suasu cellam ibidem construxit, quam fere per 15 annos inhabitauit. Cilicio tectus et cinere uigiliis se macerabat assidue, ieiuniis et inedia attritus, ordeacio pane contentus, a uino abstinuit, aqua tenui corpus sustentauit potius quam aluit.   Deinceps desiderio inflammatur celesti Romam adire, limina apostolorum inuisere, orationum eorundem suffragia expetere.  Quod ubi compleuit, egredientibus quadam nocte custodibus in ecclesia submittit, inuentus iniuriis afficitur, ab ecclesia eliminatur. Hac de causa in foribus sedentem contristatum et subito in mentis extasi raptum sanctus eum Petrus blande et comiter delinit [469 1Kb] , ut Gallias ad predicandum repetat admonuit. Ille hilarior redditus Gallias est resersus



34 [470 1Kb] . Quod episcopus factus multa bona opera fecerit.

 Subinde coactus a rege et sacerdotibus episcopus ad predicandum, ut tunc moris erat, est ordinatus. Quod officium strenue inpleuit, circumquaque  positis uerbum Domini annuntiauit, monasteria plura exstruxit, prediis et opibus a rege et principibus acceptis iuuit, qui ea incolerent et Christo militarent locauit. Captiuos uel transmarinos, si quos inueniebat, accepto a rege uel fidelibus pretio redimebat, litteris [471 1Kb] sacris inbuebat, diuersis ad sustentandum ecclesiis dirigebat. Alii ex his uisi postea sunt abbates, multi presbiteri, aliqui insuper episcopi [471 1Kb] .  Iterum [472 1Kb] subiit animum Romam temptare, contigitque inde reuertentem Centumcellis deuenisse. Ubi cum in oratione pernoctaret [473 1Kb] , diabolus unum de famulis ad mare pertrahebat, ut eum demergeret. Illo iterante: Christe adiuua me, diabolo hec inproperante: Qui Christus? ait beatus Amandus: Filius Dei uiui crucifixus. Ad hanc uocem disparente  diabolo, ereptus est homo.  Per idem pelagus nauigantibus eis, captus est piscis; cuius captura gaudium cumulauerat nautis. Hanc leticiam subito orta turbauit tempestas, que omnes in desperationem adduxit, iactari queque necessaria in mari compulit, ad ultimum ad Dei famulum confugere fecit. Iterato sanctus Petrus per puppim nauim transiens apparuit, confidere iussit, saluandas omnium animas repromisit. Sedata est procella, tempestas fugata. Facto mane, omnes ad terram incolomes exiere.



35 [474 1Kb] . Quod Gandensem [475 1Kb] populum conuerterit.

 Aggressus est interea Ganda oppidum Scaldi fluentis inpositum, diaboli sic laqueis irretitum, ut arbores et ligna pro Deo colorent ceterisque  circumquaque positis ad fidem Christi inclinatis, ipsi uel propter efferatos mores, uel propter infecundos [476 1Kb] cespites, adhuc idolis inseruirent, fauente Aicario [477 1Kb] episcopo Nouiomense, regia superincumbente auctoritate, tantum discrimen aggredi  ausus est sine cunctatione. Quociens iniuriatus, quociens [478 1Kb] flagris cesus, quociens ab inhonestis mulieribus deturbatus, quam sepe in flumen precipitatus, ad ultimum fugatis ceteris sodalibus ipse remansit predicationi desiduus.  Monasterium sancti Petri illic edificauit, sanctum Bauonem ex Haspanio predonem conuertit, et trans fluuium facta cellula penitentem reclusit.  In eodem pago reus quidam comiti ad dirimendas causas sedenti a lictoribus presentatus, grauiter cesus, stipiti est addictus, sanctus uir Amandus superuenit, pro reo intercedere uoluit, aput iudicem nichil optinuit, domum confestim rediit. Reus patibulo est affixus, et statim apparuit mortuus. Iudex cum ceteris discessit, beatus autem  Amandus hominem mortuum inuenit, ad cubiculum ubi orare solebat deferri fecit, in oratione super corpus pernoctauit, mane fratribus conuocatis aqua lotum restituit uiuum, ita ut uulnerum quidem eius nullum [479 1Kb] remaneret inditium.  At ubi longe lateque diuulgatum hoc miraculum, sponte ad eum confluebant, idola sua propriis manibus destruebant, ex eis ecclesias Christi et monasteria edificabant.  Sic predicationem suam fructificare gauisus, transito Danubio, gentibus illis predicare est orsus. Paucos in Christo regenerauit, et quia fructum quem putauit non est lucratus, martirium quod sperabat non est indeptus, ad propria subinde est regressus.



36. Dagoberti regis filium catezizat.

  Dagobertus interea rex filium suscepit, beatum Amandum qui eum ex sacro fonte exciperet inquiri mandauit, et quia idem pontifex dudum pro capitalibus eum criminibus arguens, non absque iniuria de regno fuerat expulsus, humiliter ut sibi hoc remitteretur uolebat orare, et ex generatione filii sibi conciliare. Beatus Amandus repertus aduenit, noxam remisit, filium eius tamen de sacro fonte suscipere humiliter recusauit, fugiendo declinauit. Missis deinde rex sanctis uiris Eligio  et Audenio  post episcopis, uix obtinuit, filium non plus quadraginta dies a natiuitate habentem catezizauit. Circumstantibus in alia occupatis non respondentibus, puer clara uoce amen respondit,  sicque baptizatus et Sigebertus uocitatus gaudium omnibus fecit.  Post hec, ut supra dictum est, beatus Iohannes episcopus Traiectensium feliciter migrauit ad Christum . Rex conuocatis  multis sacerdotibus sanctum Amandum euocauit, Traiectensibus prefecit. Per triennium uicos et castra circuiuit, uerbum uite annuntiauit; tunc nichil se proficere cernens, sacerdotes insuper [480 1Kb] et leuitas insultare sibi considerans, puluerem pedum in eis excussit, et ad alia deinde loca demigrauit  . De cetero breuitate studemus, quia aliorum scribendis gestis pontificum nos reseruamus.



37. Quod contemnentes uerbum Dei ex ore eius ultio diuina percussit.

 Canalaus  postea insulam super Scaldum fluuium inuenit, ibi cum fratribus spiritualibus Christo militauit. Contemptores uerbi Dei ingens per biennium plaga attriuit, ita ut eo loco nullus remanserit, qui uirum Dei predicantem contempsit.   uacceiam deinde gentem que Wasconia dicitur adiit. Ea in montibus manebat, idola pro Deo colebat. Mimilogus [481 1Kb]  quidam seruum Christi derisit, euangelium annullabat, protinus a demonio arreptus, propriis se lacerans manibus miserabiliter expirauit.



38. Insidiatores suos cecitate percussos [482 1Kb] , itemque cecam mulierem illuminat.

 Illic etiam parum proficiens ciuitatem quandam in reuertendo intrauit. Ibi ab episcopo ciuitatis honorifice susceptus, dum aqua in eius funderetur [483 1Kb] manibus, caute iubente episcopo conseruata, cecoque cuidam porrecta, dum oculos ex ea fouit, protinus uidit.



39. [484 1Kb] Monachum inobedientem paralisi percussum liberat. Enumeratio uirtutum eius [485 1Kb] .


 Franciam deinde rediit, locum ubi deinceps habitaret elegit, Hildericum regem adiit, municipium ubi monasterium construeret rogauit.  Igitur inpetrauit, sed Mumolus Ozidinsis  urbis episcopus hoc grauiter tulit, apparitores continuo misit, qui ei aptiorem locum simulate ostenderent, et ad quendam montem deductum occulte interficerent. Hoc beatum uirum Spiritu sancto reuelante non latuit, tamen ardore martirii ire perrexit. Ad montem itaque peruenitur, apparitores cecitate feruntur, sed penitentes beato Amando orante iterum illuminantur.  In redeundo apud quandam cecam in pago Beluacensi ospicium accepit; sciscitatus causam  cecitatis, didicit, adorare eam arborem dicatam demoniis, mox ut illam incidi ab eadem fecit, protinus mulier recepto lumine uidit.

 [486 1Kb] Preposito monasterii cuiusdam ut  plaustra uino fratrum subuehendo pararet mandauit; ille ad excusandas excusationes in peccatis quasi plaustra habere non posset neglexit, et ad horam inobediens extitit. Ut tamen ire cepit, mox in paralisi resolutus, quibus ualuit uerbis quia inobedientie causa hec pateretur manifestauit.  Naui inpositus ad uirum Dei [487 1Kb] Elnonem deducitur, uinum et panem ab eo accipiens, in integrum sanitati restituitur, et de peruersis moribus in reliquum emendatur. Alia multa miranda peregit, cenobia innumera edificauit, opibusque [488 1Kb] ditauit, Deo seruientibus cumulauit, ad ultimum Elnonem monasterium  inhabitauit, ubi et sanctam dormitionem accepit .]



40. Premium in uitam beati Remacli.

 Omnipotens Dominus, qui diues est in misericordia, cuius natura bonitas, uoluntas effitientia [489 1Kb] , opus misericordia, sustinuit uasa ire, apta in interitum, in multa patiencia , tandem saluandis omnibus uenit, quia a reatu prime preuaricationis liberum nullum inuenit. Diuitias bonitatis et longanimitatis sue omnibus prerogauit, uoluntatis omnipotentiam et [490 1Kb] ingratis et respectu gratie sue indignis efficacissime exercuit, quia opus misericordie saluatricis ut esset recuperabile misericorditer ante prouidit. Forti [491 1Kb] arma abstulit, in quibus confidebat, uasa distribuit que possidebat, ut sicut prius fuerant peccatis interpellantibus [492 1Kb] ire, ita deinceps per gratiam diuinam fierent uasa misericordie. Quia ut non est credendum aliquem ad salutem uenire  nisi Deo inuitante, sic nec inuitum quidem salutem suam operari nisi Deo auxiliante, nullum uoluntate Dei perire, sed permisso arbitrii pro [493 1Kb] sua electione, ne ingenuitas potestatis attributa semel homini ad seruilem cogatur necessitatem referri [491 1Kb] . Initium ergo salutis nostre Deo miserante habemus. Ut [494 1Kb] itaque adquiescamus salutifere inspirationi, nostre est potestatis, ut adipiscamur quod moniti adquiescendo cupimus, diuini est muneris; ut labamur, nostre est potestatis et ignauie, ut non labamur, indepto salutis munere nostre quidem est quodammodo sollicitudinis, omnimodo uero adiutorii celestis. Et ei spei fortissime innitentes [494 1Kb] beatos esse, re ipsa comperimus, qui dum Christum in carne tantam prelibantem salutem non uiderint, credere  fideliter audita non dubitauerint. Multos namque ipsorum que ipse fecit fecisse, et maiora  iuxta promissum ipsius operatos esse, non solum fatentur proximi, sed etiam ultra Sauromatas predicant positi, et glacialem frequentantes occeanum  et fortunatarum incole insularum. Et ideo tanto delectet nos succumbere bono, tanto uoluptas sit subesse Domino, qui non modo fautor et adiutor est incremendo proficientium, uerum remediabiliter prouidet ruentium casibus obuiandum, dum et angelica nobis prestat suffragia non deesse, et patrocinia confert sanctorum, quos pro reatibus intercessores non dubitemus efflagitare. Quos cum passim et diuersis donatos prouinciis in commune conueniat honorare; singulis tamen quibusque locis misericorditer prouisos attribuit, quos specialiter amplectendos et propensius exorandos uoluit. E quibus nobis beatum Remaclum destinauit, cuius quia suffragiis plurimum innitimur, eius uita et gesta, ut captus est facultatis, narrare ordimur.



41. De regno Francorum et Aquitania unde sanctus Remaclus oriundus fuit.


Francorum regnum a sui principio semper infatigabile, tunc pre ceteris sibi collimitaneis [495 1Kb] uisum est florere, [cum iugo dominice fidei colla passum inclinare, et quod prius adorat incendere, quod incenderat uoluit deinceps adorare ] Maximum autem accepit incrementum et firmum sub eo sancta Dei ecclesia statum, cum Clotharius [496 1Kb] rex iusta successione hanc [497 1Kb] quartus monarchiam singulariter trium regebat regnorum, et cum quadragesimum agebat annum , quem Eraclius augustus sancte crucis relator quartum decimum. Hic sceptro [498 1Kb] suo nullius circumpositi sceptrum [498 1Kb]  passus est occursare; sed quicquit pene Gallia et Germania regum et gentium continuit, suis studuit habenis cercere. Hic filium suum inclitum Dagobertum Austrasiis prefecerat, eiusque dominio Germanie regna coniunxerat . Quorum felicissimo tempore in tantum exuberauit christianitatis titulus ubique, ut pene rara aut nulla citra finitimos inueniatur hodieque ecclesia, que non alicuius eius temporis sancti nobis pretendat [499 1Kb] patrocinia. Sed ut sileamus interim de innumeris, tunc sancti uiri Eligius et Audenus  palatinis inceptabant insudare curis, beatus Arnulfus cum Romarico regalibus iam tunc intererant consiliis, Sanctus autem Amandus et beatus Remaclus et sanctus Goar Aquitaniam natiuitatis sue illustrabant  auspiciis. Est autem Aquitania, quam quidam partem fere terciam autumant Galliarum, ab obliquis aquis Ligeris fluminis nuncupata, qui ex plurima parte eam limitat, peneque in orbem circumdat. Hec a circio habet occeanum, qui Aquitanicus  sinus dicitur, ab occasu Hyspanias, a septentrione et oriente Lugdunensem [500 1Kb] prouintiam, ab euro et meridie Narbonensem  . Riuulis et fluminibus piscosa, glebis terre pinguissima, uinetis nectarea, nemoribus consita, fructibus opulenta, pascuis pecorum sufficientissima, auri et argenti et ceterorum copiis metallorum refertissima, nauium et uectigalium comeatibus questuosa, sed uoluptatum omnium pre ceteris prouinciis luxurie fructuosa, et uiris pre reliquis efferatos mores habentibus bellicosa pariter et inquieta. Hec, municipiis et ceterarum municionum castris exceptis, habet ciuitates opinatissimas pergrandes pariterque populosas 14. Ex quibus due sunt metropoleos urbes, una scilicet Burdegalensium titulis semper magnorum insignita  uirorum, altera est Bituricum habens hac tempestate sanctum Austrigisilum archiepiscopum et beatum Sulpicium archidiaconum in breui post eum pontificali  honore donatum. In quorum parrochia beatus isdem diebus Remaclus felicissime sumpsit natiuitatis exordia, [pater eius Albucius, mater est uocata Matrinia. Ambo secundum seculi dignitatem diuiciis pollentes [501 1Kb] , utpote generis nobilitate cluentes, uelut traditio magnarum possessionum eius tam Tungrensi ecclesie quam nostro monasterio [502 1Kb] ] facta, uel ab ipso uel a proheredibus eius, uel etiam a regia sublimitate, testatur. Multa etenim scripta ex eisdem rebus per multa annorum curricula a nobis possessis, in utrarumque  ecclesiarum adhuc retinentur archiuis.



42. Quod idem a beato Sulpicio dehinc sub Elegio educatus palacii primoribus innotuerit.

Sed ut, unde [503 1Kb] paulo momento euagati sumus, articulum reflectamus [504 1Kb] , [educatus est sublimiter bone indolis puer Remaclus  prout plurima facultatum copia eius suppetebat parentibus,] sub beato Sulpicio  , in cuius ueneratione constat ab eodem sancto uiro plurimas in nostra dyocesi postea dicatas ecclesias. Deinde eum adultum et tocius bonitatis, ut tali competebat etati, iam [fructum ferentem tradunt beato Eligio, uiro omnibus eius temporis hominibus meritorum gratia preferendo. Qui eum Solempniaco [505 1Kb]  monasterio, quod ipse pio opere in sua construebat  hereditate,] locauit, et sacris monastice discipline institutionibus ad unguem [506 1Kb] instruxit. [In tantum autem bonus adolescens adhesit monitis sancti uiri, ut non modo haut segnis fieret uerbi executor [507 1Kb]  diuini, uerum gratia ita [508 1Kb] exuberaret superna, ut omnibus sub eadem militantibus disciplina religiose conuersationis fieret exemplum et norma. In uigiliis namque continuis pernoctabat, orationes uero per noctem [509 1Kb] continuabat, in abstinentia precipuus, in uniuersa morum probitate [510 1Kb] preclarus.] Hec sanctus Eligius, cui commissus fuerat, cernens, simulque ad eius profectum animi alacritate commigrans, [curam sibi gregis commissi illi committere non abnuit, onus et uices repartiri non dubitauit, seque seruitio palatii sicut compellebatur reindulsit.  Post [511 1Kb] hec labentibus annorum curriculis uulgante fama in circumpositis Gallie totius prouinciis, auditum est undique de uita et actibus sancti uiri. Et aures procerum, qui tunc palatinis  inuigilabant curis, penetrauit [512 1Kb] gestorum eorum opinio, quod scilicet talis ac tantus pullulans palmes uitis summe responderet plantario. Non potuit ordinante Altissimo lucerna diuine accensa gratie spiculo sub proprie considerationis contegi modio, sed ut supplementum fieret desiduis in fide proposito lichnus superponitur candelabro [511 1Kb] . Igitur promulgatum est in aula regali tantum uirum non debere abesse presentie regis, ut illius prudentia disponerentur regni negocia, cuius tanta iam tunc audirentur meritorum insignia. Euocatus itaque honorifice ut decebat ad palatii producitur limina, magnum eo [513 1Kb] modo omnibus solamen futurus, uti subinde perdocuit rerum euentus.] Per idem ferme tempus beatus Iohannes Tungrensium uel Traiectensium  feliciter regens pontificatum, hominem exiuit [514 1Kb] . Inclitus [515 1Kb] rex Dagobertus, qui patri defuncto auspicabiliter successerat et monarchiam imperii solus sollerter administrabat, beatum Amandum, qui ad predicandum, ut tunc moris erat  , factus fuerat episcopus, arcersierat. [Et quia dudum arguens eum pro capitalibus  iniuriatus fuerat et expulsus, deinde per regenerationem [516 1Kb]  filii sui Sigeberti aliquantisper reconciliatus, temptauit, sicut et fecit, eum sibi arcius deuincere, et in Traiectensium cathedra sublimauit.  Qui per triennium uicos et castra circuiuit, uerbum uite disseminauit, nichil se proficere cernens, sacerdotes insuper et leuitas sibi insultare  dolens, puluerem pedum iuxta Domini preceptum in testimonium supra illos excussit, eosque tali elogio in posterum denotauit, et ad alia deinde loca predicando ut antea fecerat demigrauit.]



43. Quod beato Amando in cathedra Traiectensi successerit, et qualiter ibi uixerit.


Incompertum est deinde, quanta temporis intercapedino plebs [517 1Kb] Traiectensium fuerit sine pastore, donec Sigebertum pater regem Austrasiis prefecit, et in Mediomatricum urbe sedem habere constituit . Cui plebs [517 1Kb] Traiectensium cum electione communi sacerdotum, cum frequentia et audientia magnatum [518 1Kb] , cum uociferatione etiam acclamatione omnium ordinum, obtulit tale precum suarum uotum, neminem sibi debere nisi beatum preesse Remaclum, hunc Deo et hominibus acceptum et nulli eius etatis [519 1Kb] sanctitate secundum [520 1Kb] , hunc [521 1Kb] angelicis spiritibus gratum, hunc terram incolentibus reuerendum, eius se multimoda expertos commoda  beneficiorum, interuentionum illius tam apud regem quam apud proceres sepe sensisse suffragium, prudentie illius aduertisse sollertiam, cum regalibus crebro consiliis inpenderet operam; non deesse ei scientiam scripturarum unde proferat noua et uetera, subesse ei omnem [522 1Kb] catalogum cum dotis summa ab apostolo in episcopum deflorata [521 1Kb] . Talibus uotis rex fauorabiliter assentiens, tantis studiis officiose concordans, decreuit eorum quia equum expostularent annuere peticioni, simulque super hoc inire colloquia beati uiri. Sed quis memoratu possit sufficere, quanta illum benignissimus rex ad assentiendum demulsit uerborum dulcedine? Quis denique ualeat enarrare, quantum uir beatus reluctari et  reniti uisus est pro posse? Et rex sacerdotum et obtimatum fretus consilio, a proposita non destitit [523 1Kb] intentione. Sanctus uero sacerdos metuens sanctioni contraire diuine, licet nolens septimus et uicesimus Tungrensi uel Traiectensi substituitur [524 1Kb] ecclesie  [ut uerbi semina deinceps in plures diffunderet, que in se hactenus diu latentia occuluisset .] Porro cuius meriti religionisque quam integre in eodem extiterit regimine, nostre facultatis non est euoluere, cum [525 1Kb] mox in ipso initio eius ordinationis tantam ei gratiam Dominus contulit predicationis, ut omnes aurem quam citissime accomodarent [526 1Kb] obeditionis [525 1Kb] , nullus esset qui non eum ex affectu diligeret, unusquisque eius inherere doctrine pro se sedulo  ageret. Nichil enim arrogantia [527 1Kb] de eius moribus usurpabat, totum hunc humilitas tota possederat. Superbi hunc reuerebantur [528 1Kb] ut sibi superiorem, humiles amplectebantur ut fratrem. In commune  bonus, omnibus certe beniuolus, in terra positus celestem se habitu ostendebat et moribus, angelicus in aspectu, mundus in incessu, nitidus, sanctus in actu, integerrimus corpore, sollertissimus mente, circumspectus in opere, optimus ingenio, magnus in consilio, catholicus fide, patientissimus spe, diffusus extitit caritate, et cuiusque meriti erat, operibus declarabat, quippe piissimus et omni suauitate facillimus. Inter diuites et pauperes semper medius, ut pauperes illum quasi pauperem, diuites computarent ut diuitem. Non enim [529 1Kb] personas potentum, sed pensiducebat elegantiam morum; tantum quemque honorans propensius, quantum agnouisset uiuere sanctius. Quod astruebat ore, numquam destruens actione, premonstrans opere quid esset docendum  uoce. Et quod ei gratia diuina concessit, in posteros deriuauit; non solum enim per se ipsum nobis hodieque proficiunt gesta, sed discipulorum illius et qui ab eo edocti [530 1Kb] fideliter sunt exemplo et imitationi nobis opera [529 1Kb] . Cenobiorum extitit plurimorum fundator et rector, ubi eius exemplo usque in presentem diem Christo famulantium accrescunt agmina. Discipulorum multorum fuit pater et institutor, quorum [531 1Kb] et Christo lucratus est animas, et quorum ab eis et ab eorum successoribus adhuc lucrantur anime; ipsius cottidie usuratu feneratur talenti [532 1Kb] recompensatione, eiusque ascribitur meritis, quod eorum cumulantur augmentis [531 1Kb] . Ex quorum numero beatus extitit Theodardus, ab eo procul dubio disciplinis ecclesiasticis informatus,  utpote ab ipso sibi successor designatus [533 1Kb] , et ad ultimum martirii coronam indeptus.



44. [534 1Kb] Quot sancti uiri sub eo coaluerint.

Sanctus etiam Lambertus unus ex discipulis eius extitit, qui et ipse martirem probatum suo tempore exhibuit. Sic quoque beatus Badelinus [535 1Kb] , qui et ipse Aquitania ortus et conuena dicitur fuisse peregrinationis [536 1Kb] illius, dum aliquando digna ubi secesserat Deo opera gereret, uidit in uisione eundem patrem sibi apparuisse, uultu uenustum, crine reuerendum, statura reliqua prestantissimum, quique illi locum  future conuersationis [537 1Kb] et perpetue requietionis ostendit, et fontem usibus habilem hominum demonstrauit. Quod cunctis adhuc liquido demonstratur, dum et [538 1Kb] in eodem loco corpore  tenus [539 1Kb] requiescit, et spiritu presens innumera credentibus ibidem cottidie beneficia prestare non desistit. In [540 1Kb] sancti quoque uiri Trudonis opere et electionis sorte perpendendum est, qua intentione  sanctus sacerdos circa caulas et custodiam dominici gregis inuigilauerit, [et quod spiritu prophetico plenus futurorum interdum prescius fuerit ,] et diuinitatis amore flagrans cupiditatum omnium incentiuo refrixerit.



44. [541 1Kb] Sancto Trudoni adhuc puero quid eum oporteat facere predicit.

Pastorali sollertia parochiam beatus Remaclus circuiebat [542 1Kb] ex more, quos poterat a luporum uoracitate eripiebat, et summo pastori lucrari satagebat, bonis ut in melius proficerent adminiculabatur, desidiosis et torpentibus ut resipiscerent hortabatur [543 1Kb] . [Interea sanctus Trudo puerili adhuc etate floridus primos emittebat boni saporis fructus. .] Hic cum superbi admodum  sanguinis generositate polleret, magis tamen in diuini amoris et uirtutum studiis anhelabat, [et ideo sancti Spiritus tactus est ardore, ut uoto se aliquando obligarit, ut si quandoque Christo auspice sacros apices addisceret, ecclesiam in sue proprietatis fundo  edificare deberet, seque ibidem perhenniter famulaturum,] cooperatores et [544 1Kb] Domino conseruituros [545 1Kb] quo possit aggregaturum. [ Tali estuans desiderio, uisione nocturna corripitur, et angelica consolatione in hec uerba perdocetur: uota [546 1Kb] quibus te, frater, obligasti a puericia cuncta tuenti scias accepta, preces quas Omnipotenti humiliter obtulisti, qui preueniendo aspirauit, adiuuans coadimpleuit, quique prelibauit affectum subpeditabit potenter effectum. Ipse sapientia sua inplebit [547 1Kb] cortuum  et erudiet te mandatis suis, et monita sua exarabit in antro pectoris tui. Ad ecclesiastice quoque dignitatis gradus promoueberis [548 1Kb] , multos Christo et ecclesie filios tuo exemplo generabis, et ut ex his cercior reddaris, surgens beatum Remaclum debes adire, qui nunc haut procul abest huic uicinie, illi [549 1Kb] reuelauit Dominus que agere habes [550 1Kb] omnia, ipse diriget gressus tuos in que desiderat anima tua [546 1Kb] .  Surgit uir Dei propere, de uisione angelica non dubitat, quo [551 1Kb] iussus fuerat tendere gressum accelerat. Sanctus Remaclus cure pascendarum interim ouium insudabat. Beatus Trudo adueniens comminus appropinquabat [552 1Kb] , cum ecce, ut Spiritus sanctus eius dudum auricule reuelauerat, ait domesticis suis: Surgite  [553 1Kb] uelocius, uiro Dei qui ad uisitandum nos uenit obuiam conamini quantocius, cum reuerentia illum excipite, cum honore ad me introducite; ecce est in comminus, occurrite ei celerius. Illi mandata perficiunt, ad episcopum ubi domi cum suis manebat [554 1Kb] ,  introducunt [553 1Kb] . Intuitus pater eum pius surrexit, et pre gaudio flens eius in oscula ruit, illum suis se uestigiis aduoluere conantem sustinuit, et a terra protinus eleuauit, hasque de intimo pectoris Deo grates libauit: Sit tibi, Iesu bone [555 1Kb] , per Spiritum sanctum cum eterno Patre uisitator animarum, gloria, laus et iubilatio; qui uoluisti nos in hac die consolari per eius in quo habitas aduentum famuli tui  Et tu, fili mi, sis benedictus a Deo altissimo, qui te dignatus est ad nos dirigere, et desiderium animi tui occulta inspiratione nobis significare. Scito ergo prenoscens [555 1Kb] , fili mi, quia ab hac hora filius mihi uinculo caritatis eris, et ego perhenniter iura tibi patris supplebo spiritualis. Mihi enim seruo tuo dignatus est Dominus reuelare quicquit super dispositione animi  tui te oporteat agere, et a me perdoceberis qualiter compos uoti tui existere possis. In puericia tua Spiritu sancto insinuante uouisse [556 1Kb] te didici, quia si Christo adminiculante sacras unquam litteras addisceres, ecclesiam in tua hereditate edificares, ibique ipsi uita superstite militares. Hec omnia hoc ordine noueris te adimpleturum, sancto Stephano protomartiri possessiones tuas quas [557 1Kb] apud urbem Mettensem habes tradere, et ab inhabitantibus diuinas pleniter scripturas addiscere. Postea uoti compos ad me remeabis, et ecclesiam quo uolueris sicut pollicitus es edificabis.] Dans  itaque litterarum suarum indiculum, benedictione sua munitum ad Metensis urbis misit episcopum, ab eo secundum quod sibi sanctus indicauerat [558 1Kb] Spiritus [559 1Kb] instruendum. Mediomatricum  urbi sanctus tunc preerat Chlodulfus [560 1Kb]  , beati [561 1Kb] Arnulfi sicut carnaliter filius, ita et uirtutum meritis et pontificatus infulis heres et successor dignissimus. Hic benignissime et humanitus beatum suscepit Trudonem, non modo eius qui suscipiebatur gratulatus electione, uerum mittentis eum, sancti [562 1Kb] scilicet Remacli, reuerentissima commendatione. Causas eius aduentus addidicit, inbuendum sacris litteris et diuina lege mandauit [561 1Kb] , traditionem possessionum eius uice sancti Stephani suscepit, et per plura annorum curricula illic morantem benigne habuit, pro quibus uenerat instructum et ad presbiterii usque culmen promotum sancto patri et cepiscopo Remaclo remisit. [ Qui percunctatus que erga eum Dominus egerit, et an prosperum [563 1Kb] eius iter et reuersio fuerit, et approbans ut lege diuina eruditus sit, inmensas Deo gratias retulit. Laus [564 1Kb] , inquit, tibi sit, Domine pater celi ac [565 1Kb] terre, quod adimplere dignatus  es uerbum, quod mihi exiguo super famulo tuo reuelasti; et quia eum preceptis tuis decenter ordinatum [566 1Kb] mihi incolomem reuocasti [564 1Kb] . Et concessit illi in diocesi sua uerbum annuntiare diuinum, missas in quas uellet ecclesias celebrare, ut in pueritia spoponderat, in sua potestate oratorium construere.]  Et aliquandiu illic commorans sanctissima conuersatione, tandem episcopali ac paterna accepta benedictione, natale solum reuisit. Quod mente diu acceperat effecit; oratorium in predio suo fundauit, Deo seruientibus cumulauit, ad ultimum a beato Remaclo consecrationem expostulauit, quam et inpetrauit. Post huius uite multimodos laborum excursus ibidem est tumulatus, et per plura beneficiorum et miraculorum commoda apta monachico ordini  in hodiernum usque prebet habitacula.



45. Quam alienus fuerit a cupiditate.

Libet ad hec non paucis intendere, omnium, ut prediximus, in beato Remaclo cupiditatum ignes deferbuisse, omnium nostre etatis sacerdotum merita excessisse, omnes nostri temporis episcopos sua comparatione dampnare. Quibus si forte eadem, ut huic uiro sancto, daretur optio [567 1Kb] , aliud procul dubio facerent ne id facerent, scilicet ne, dum alteri ecclesie et non sue offerenda a deuotis testanda mandarent, ipsi potius ultroneis id facere dissuaderent, immo sibi testari facerent, et ut pace eorum dicatur, aliis supplantarent. Quod quanto in nobis hoc amplius inculcandum [568 1Kb] , tanto meritum beati Remacli talia proterentis magnificis laudibus efferendum.  Totum [569 1Kb] ideo beati Trudonis textum inserendum putauimus, ut etiam prophetie donum et futurorum noticiam sancto sacerdoti Remaclo non deesse monstraremus. [Qui primo eidem Christi famulo a se discedenti, cum super eius habitu domestici illius [570 1Kb] insultarent, eo quod talem personam tam abiectis uestimentis indutum iuxta se collegisset, hec Spiritu sancto reuelante cognouit, et super ea re durissime increpauit, penitentes recepit, et de cetero emendandos ammonuit. uerum hec alias. Quis denique sufficiat enarrare, quam sancte et religiose de reliquo beatus Remaclus conuersatus sit, quantaue illi sollicitudo erga sibi commissum gregem fuerit? Monebat omnes ut a lenociniis [571 1Kb] blandientis [572 1Kb] mundi obseruarent, a secularibus curis intentionum  gressus retraherent,] fraterne pacis tenerent concordiam, [mandatorum] Dei sine offensa currerent semitam, mundum et eius concupiscentias non  diligerent, sed uelud florem feni in breui pretereuntes animo non repugnante calcarent, celestia mente et opere concupiscerent. [In hoc desidius  opere maiore cepit animi intentione flagrare, quo liberius uacare] et quam suauis est Dominus, possit uidere, causasque quod [573 1Kb] id fieret facilius inuentas sibi dari optabat attentius.



46. Quod Sigebertus ex consilio eius cenobium primum super Sismara [574 1Kb] dehinc in Arduenna construxit.

Sigebertus eius temporis rex gloriosus, loca sanctorum cultibus mancipanda, in quibus non erant partibus, maxima deuotione fundabat, fundata autem aut a se aut a precedentibus regibus benignissima largitate et opibus sustentabat, et ut debitus Deo  cultus non deesset, tam huius sancti patris quam ceterorum sacerdotum inuigilantia prouidebat [575 1Kb] . [In loco qui uocatur Casecongidunus  super Sesmarum [576 1Kb]  fluuium sito, cenobium idem rex obtimatum suorum consilio in honore apostolorum Petri et Pauli et Iohannis edificauerat, quia congrua seruorum Dei habitationi domicilia portendebat. Munere largitatis sue ditauerat, probatas Deo seruientium personas aggregauerat. Quibus beatum Remaclum prouisorem instituit, et ut inhabitantes iuxta traditionem Patrum uiuere assuefaceret demandauit  .] Extat usque in presens locus orationis eius opere in rupe excisus, unde infirmantibus usque nunc proueniunt beneficia; ubi et ipse se aliquandiu uictimam in ara summi Dei ieiuniis et uigiliis  maceratam litabat, et familiarius Deo coniunctus contemplationi se sancte suspenderat, et fluenta sue doctrine in subiectorum cordibus diffundebat. Tandem eius loci fastidiens, licet incertum quibus de causis, tamen ut sese habet fama relationis, quia scilicet undique premeretur idem locus a circumhabitantium et potentiorum insectationibus, nec [577 1Kb] haberet rex in uicino [578 1Kb] , unde ulla eidem loco fieri [579 1Kb] posset dilatatio [580 1Kb] , induxit sanctus uir animum regem super hoc adeundum. uestram, inquit, celsitudinem, inclite princeps, stat sententia pertemptare, quia cum plura ubi sint uestra munificentia Dei et sanctorum cultibus dicata cenobia, sola Arduenna [581 1Kb] in arduis montibus collocata, extra limitem seclusa raro immo nulla habere dinoscitur monasteria. Igitur  iubeat uestra serenitas, illic aliqua extruere, aderit in edificando [582 1Kb] , Deo fauente, facultas, et nostre sedis illud supplebit uicinitas. Nec illa examplare et necessariis  sufficere erit inpossibile, cum circumcirca que adiacent, uestre ditioni constet subesse. Tuum [583 1Kb] , inquit rex, pater beatissime, tuum est nobis in hoc consulere, nostrum autem erit tuo quantocius consulto aures nostre [584 1Kb] serenitatis ad assensum prebere, et mature facto opus esse. Tua, inquam, intersit, illud disponere et ei operi insistere, nostra intererit loca que his accommoda elegeris delegare cuiusque solatii indigueris [585 1Kb] sumptibus suppeditare. [Conuocatis itaque rex fidelibus uiris, scilicet sancto Cuniberto archiepiscopo  , Atellano  , Teodefrido  , Gislochardo  eque episcopis, optimatibus quoque suis, Grimoaldo maiore domus, Fulchoaldo, Bobone, et domesticis suis, Chlodulfo [586 1Kb] , Ansigisilo et Betselino  : Ex uoluntate, inquit, Dei et uestro  et ceterorum nostrorum [587 1Kb] fidelium consensu deliberamus, duo fieri monasteria infra forestem [588 1Kb] nostram [587 1Kb] , in saltu Arduenne sitam,] in quibus aggregentur uiri religiosi ordini monastico inseruituri, qui pro nostra et successorum nostrorum incolomitate, et pro tocius regni nostri stabilitate et quiete, et pro curis regni inuigilantium obseruatione [589 1Kb] omnipotentem Deum debeant profusius obsecrare. Cuius rei monitorem et incitatorem habentes pre manibus beatum Remaclum, eundem prefecimus ei operi prouisorem atque magistrum [590 1Kb] .



47. De Malmundarii constructione.

Accepta igitur sanctus sacerdos regia auctoritate et comitum necessariorum subleuatione, Arduenne uastum paludibus et confragosis [591 1Kb] montibus saltum  aggreditur, Fanias  transit, Warchinne  riuulum peraccedit [592 1Kb] . Repperit ibi inditia, loca illa idololatrie quondam mancipata, lapides Diane et portentuosis nominibus [593 1Kb] effigiatos, fontes hominum quidem usibus aptos, sed gentilium errore pollutos, ac per hoc demonum adhuc infestatione obnoxios. Facta itaque Christi nominis adiuratione et signi sancte crucis protensione, locum illum a demonum incursatione piauit, et statim aqua ab ipso suo meatu guttatim dilapsa disparuit. uidens ergo locum illum tum aquis piscosis, tum pascuis uberrimis habitandi commodis habilem, copiosam super fontes orationis auxit benedictionem, lapidi signum crucis insculpsit, plumbumque [594 1Kb] superinfudit. Protinus refluxerunt aque largissime, que dictis fidem faciunt  cernentibus hodie. Et quia eundem locum a malorum  spirituum mundauerat infestatione, Malmundarium  quasi a malo mundatum placuit uocitare. Oratorium illic edificauit, habitacula ad usus [595 1Kb] seruorum Dei construxit, et queque ad cultum Dei pertinent aucmentauit.



48. De Stabulaus constructione.

Quia autem illud in Agrippinensi parrochia situm erat, studuit [596 1Kb] et illud inceptare, quod tamen sue dioceseos clauderetur limite. Procedens [597 1Kb] inde quasi duobus milibus [598 1Kb] ad occidentem, Calla riuulum, qui [597 1Kb] parrochiarum conterminus est, transiit, et ad [599 1Kb] Amblaua  fluuium [600 1Kb] in confinio montis cuiusdam substitit. Illic etiam aliquantisper commoratus, multa studio conuersationis idonea est operatus, sicut quilibet ab incolis audire ualebit referentibus.  Sed quia idem locus [601 1Kb] angustiis [602 1Kb] locorum erat constrictus, et ideo officinarum necessariarum minus sufficiens usibus, denuo reuersus ad orientem processit, locum spatiosiorem et operi futuro [603 1Kb] aptiorem prospexit [604 1Kb] . Proposito labori instare cepit attentius, et ut assolet in talibus diuina cooperabatur uirtus, prosperoque successu uoluntatem est subsecutus effectus. Et quia ob confluentiam ferarum undique illuc, uel ad potum [605 1Kb] , uel ad pastum, uelut ad stabulum concurrentium, inditum eidem loco Stabulaus antiquitus erat uocabulum, non dignum duxit illut immutare, sed stabulum fidelium animarum illuc uelut ad pascua uite perhennis deinceps properaturarum semper dici et esse. Nam fratribus, quos ibidem sanctus uir ad  presens aggregauerat, non paruum sepe diuersarum caterua ferarum illic perstrepens [606 1Kb] incussit terrorem, ita ut ad beatum Remaclum ei operi insistentem cum horrore recurrerent, et quid muniminis, quidue defensionis caperent contra has diaboli insidias efflagitarent. Quos benigne consolatus, et in commune confortans: Credite, inquit, in Domino filioli fideliter, eius mandata amplectimini inuiolabiliter. Mentem a cogitationibus, que sunt sine intellectu, seruate innoxiam, animas uestras castificantes, seruitutem Domino impendite puram. Sine intermissione orate, uespere et mane et meridie psallite, lectioni quam sepissime uacate. Frontes uestras munite crucis signaculo, eius uirtutem recondite in imo cordium antro, et confestim insidie hostis inuisibilis  et molimina redigentur in nichilum; istarumque ferarum,  per quas nos impugnandi sperat se inuenisse aditum, horror erit incassum. Taliter [607 1Kb] enim inpugnabat [608 1Kb] uastam Aegyptiorum, Thebaide et Nitrie heremum incolentes, quorum nos donet Deus uel tenuiter fieri imitatores. Sunt illi mille nocendi artes, sunt innumere insidiarum fraudes. Sed non ignoramus uersutiam eius, qui etiam per muscas suos aliquando init congressus. At nos famuli Christi quo plus incursando premimur, eo magis assurgimus cum reluctamur. Expertus satanas [609 1Kb] pertimescit principia recte uiuere iniciantium, uigilias, orationes, ieiunia, mansuetudinem, patientiam, uoluntariam paupertatem, uane glorie contemptum, humilitatem, misericordiam et precipue purum erga Christum amorem; et ideo sicut leo in spelunca insidiatur ex oculto, ut  nos [610 1Kb] deterreat a proposito [607 1Kb] . Hec et his similia eos exhortans [611 1Kb] , eorum animos in Dei obsequio promtiores effecit et contra cuncta temptamina animequiores reddidit. Post hec prepositis operum dispositis, queque essent agenda delegauit, et Tungros uel Traiectum rediens, officio pastorali inuigilandum se reimplicauit. Non multum deinde tempus erat elapsum, et rex in foreste sua monasteria sua constructa audiuit, inmensas omnipotenti Domino gratias retulit. Et quia ecclesie noua materia ornate episcopali indigebant benedictione, misit, beatum Remaclum accersiuit, et tam eam que Coloniensi subiacebat parrochie, cum consensu uenerabilis Cuniberti eiusdem urbis metropolite, quam eam que nostre adiacet diocesi, a beato Remaclo mandauit  sollempniter consecrari, ut cuius expositione [612 1Kb] et maximo studio fuerant edificate, eius etiam diligentia pontificali donarentur benedictione. Quod uir sanctus ilico adimpleuit, utpote qui regi et proceribus adeo erat carus, ut nichil precipuum fieret absque consulto ipsius. Unde contigit ut, quia tanti honoris et dignitatis apud eos erat habitus, missarum peractis solempniis, traderet utraque cenobia Grimoaldus maior domus eidem beato uiro sua deinceps sollertia gubernanda, et queque monastico ordini necessaria eius suggestione et sollicitudine a regia sublimitate administranda.



49. Quod designato successore heremiticam uitam expecierit.

Igitur sanctus sacerdos, quod semper habuit in  uoto, remotioris scilicet uite solitudinem, sic Deo annuente nactus est occasionem. [ Tandem licet difficillime impetrauit tamen a rege, ut alius sibi succederet, et sibi diu desideratam heremum adire liceret, ubi remotus [613 1Kb] a curis secularibus liberius inhiaret celestibus.] Sancti Theodardi  uitam satis probabilem regi et obtimatibus ostentauit, eumque uicem suam supplere et post se cathedre sue subrogandum ex nomine designauit  . [O quantus de eius abscessu exortus est luctus! o quam mestos reliquit quibus semina contulerat uite, cum uiderent se tali patre, tanto doctore orbatos remanere!] Omnis etas utriusque sexus dolorem cordis lacrimis testari, atque cum prosequendo hec ualidis clamoribus profiteri [614 1Kb] . [Heu miseri quid acturi sumus, qui tantum pastorem amittimus? Unde recipiemus consolationem, cum ipse esset precipuum nostrarum erumpnarum leuamen? Quis medebitur ultra, cum ipse fuerit solus nostrorum dolorum medicina? Qui [615 1Kb] nobis iam denique restat locus salutis, qui  tanti destituimur presentia patris [614 1Kb] ?] Quorum eiulatu sanctus uir permotus, sic eos est consolatus: Nolite [616 1Kb] , queso, filioli, propositum intentionis animi mei tantis persecutionibus insectari. Habetis Deum super omnia pastorem et patrem, in eternum uestris incommodis benignum consolatorem. Prouidimus namque exterioribus uestris commodis [617 1Kb] filium notrum [618 1Kb] in omnibus probatum Theodardum, sagacissimum inuigilatorem, et pro captu erogandi conseruis in tempore tritici fidelissimum dispensatorem. Et quia eius prouisionem uobis sufficere non diffido, locum dilecte solitudinis adire delibero, et solus in superni spectatoris oculis mecum habitare contendo.



50 [619 1Kb] . Responsio filiorum ne hoc fieret refragantium.

Tunc forte qui aderant prudentiores intendunt  talia prosequentes: uide, pater beatissime, uide quid agas, adtende cui nos ignominie prodas. Gregem, ut patrum statuta decernunt, quem semel regendum susceperis, nisi infirmitate cogente, et ultroneus renuntiare non permitteris. Quamdiu enim uiuit episcopus, quem ab officio suo necessitas infirmitatis, non crimen abducit, alium loco eius nisi ipso recusante et scripto peticionem probante, ordinatio nulla sinit. Etiam mente capto, si interualla egritudinis habere est solitus, nichilominus nisi peticione data annuat, non debet succedere alius. Enimuero si nullo tempore ad sane mentis redit officium, persona fidelis ac uite probabilis est eligenda, qui uices eius eo uiuente tantum suppleat, et defuncto ordinari digne successor ualeat. Hac uia promulgata patrum, si secus quis  egerit, et uxorem dimissam mecliari facit, et ei qui dimissam duxerit, nomen mechi procul dubio importabit. Hac ratione, pater sanctissime, uide, quantum grauetur iudicium tuum, adtende quantum fama nostra subeat dispendium. Crimen tibi non intenditur, quo conuictus [620 1Kb] deponaris; infirmitatis conditio non  aggrauat, quo repudium ostentans ab officio suspendaris. Ideo peticionem abrenunciationis tue, etiamsi scripto probetur, abdicamus; qui uices tuas suppleat, nedum qui successor te uiuo existat, omni modo inprobamus. Patrem te iusta successione admisimus, filii et non adulteri dici et esse percupimus. Aduertisti iam ubi pergrauetur iuditium tuum, audias, quesumus [621 1Kb] , ubi ignominia subsequente nostra capiat fama dispendium. Quo obtentu nos deseras, causas non habes, primo quia non sumus fornicarii, ut iure debeamus a te relinqui. In catholice matris gremio a te sumus excepti, faciles aures numquam prebuimus peruerso docmati, et si esset fortassis taliter erratum, debuerat certe a te esse subuentum. Deinde ut te conferas alio, non hinc nostra te perturbat persecutio,  quod etsi concedatur a Domino, infirmorum non satis perfectorum est consultatio ista. Multi sanctorum patienter usi sunt prauitate malorum, et eorum sufferentia illis extitit disciplina. Denique exinde fugiendi, non equanimiter portandi sunt mali, ubi nulli supersunt qui aliquo modo lucrentur boni. Sed ue nobis, qui cum tua, quem esse [622 1Kb] constat perfectissimum, presentia destituimur, tante infamie obiicimur, ut non modo te super studia nostra tedere, uerum nostris prauis actionibus te dicamur fugare, ubi bonum neminem superesse tanti uiri recessus approbetur clamare. Nil iam, nil amplius restat, calumpnientur maliloqui [623 1Kb] , augurentur maledici, successores fortassis tuos non modo fugandos, sed morti obiitiendos, dum et tu nostrum regimen subterfugis,  et beatus Amandus qui te precessit puluerem pedum recedens in nobis excussit. uerum Deus omnipotens ad propitiandum [624 1Kb] facilis et clemens, prophetam super edera  repente marcida [625 1Kb] increpans contristatum, approbat se super opus creationis sue si pereat multo magis constristandum, et malle penitentiam quam mortem peccatorum.



51 [626 1Kb] . Item excusatio eiusdem sancti uiri.

Tandem insectatione reclamantium sanctus Remaclus concussus, mentem interim moderato silentio librabat, et sic in hec uerba prorupit: Nolite, mi fratres, nolite sic incusare me, patres. Utilitatem uestram aput me deplorare, non est ut deterream, iniuriam uero hanc sic expostulare, non est ut sufferam. Non [627 1Kb] esse uos deuoto  fornicarios, ut  sic cordi insederit relinquendos, non in commune sic censeo inprobandos, ut omnes esse necesse sit infructuosos, ut et cum [628 1Kb] considerem hic meum laborem sine fructu esse, alias uelim cum fructu migrare. Non, inquam, perfectum me esse constat, perfectissimum a uero multum abhorret. Sed ut uestra [629 1Kb] utar sententia,  non meo iudicio, perfectorum est et ab inceptis non eclinare, et in ulteriora perfectionis sese extendere, actiue uite cum Martha insistere, ad contemplatiuam uero cum Maria anhelanter suspirare, et si detur conditio, ab actiua potius refragari, quam contemplatiue speculationi non inhiantissime exequari. Gregem mihi in uobis commissum rexi, Domino cooperante, ut potui, laborem meum fructificasse uota uotis accumulaui. Non me tenet sacietas [630 1Kb] studiorum uestrorum, nec me offendit prauitas que nulla est actionum uestrarum. Superest ut talentum quod uotis meis in uobis gaudeo accumulatum, alias conieram accumulandum, ut uestra habundantia inopiam suppleat aliorum. Facerunt itidem ante tempora uestra sancti, quorum nos suppares esse  meriti utinam contingeret! uel extremi, quorum nonnulli maioris gratia utilitatis ad alias passi sunt ecclesias se conferri, nonnulli potioris confidentia meriti commigrauere ultronei. Exinde ubi se aduertebant, aut parum prodesse, aut non multum necessarios, sese subtrahebant et maioribus laboribus offerebant, et ut fortissimi preliatores Dei teneri intra claustra requietionis nolebant, sed in apertum certaminis campum sponte prosiliebant, non desertores pugne [631 1Kb] spiritualis effecti, nec mercenariis ab aspectu luporum subterfugientibus comparandi, sed ubi aut minus preliantes aspiciebant, aut hostes in comminus insistentes incumbebant, illic se fortiter congressuros ingerebant. Et ego, filioli, non horum me ostentatione sustollo, non meritis illorum uanus coniectator  equipero. Si successoris pretensum nomen abhorret, cooperatoris et comprouisoris commendatio roboret. Nec presentia mea uos putetis constitui, quem licet ad alios instruendos, nostra [632 1Kb] non continget excedere diocesi. Aderit in proximo aditus, consulere, si quis uos excipit euentus, ubi et pro uestris [633 1Kb] excessibus intercessorem omniumque [634 1Kb] uestrarum necessitatum me tanto sollicitius habebitis memorem, quanto constiterit curis me popularibus remotiorem, ad diuinitatis contemplationem suspensius anhelantem. Et Moyses in monte stabat, nec armis sed precibus pugnabat, et Isrel cum Amalech confligebat , tanto inter preliandum superior, quanto Moyses Deo in oratione propinquior, et a strepitu conflictantium hostium erat remotior. Et aput me, karissimi, fixum  est, ibi diuinis obtutibus presentius herere, ubi tumultus secularium non debeam tollerare [635 1Kb] . Ad hanc spem beatus me Iohannes Babtista animauit , qui in ipsa teneritudine annorum elegit etiam in conuescendo bestiarum potius accola esse, quam inter ciues leni [636 1Kb] saltem sermone uitam contaminare.  Et Moyses uitam hanc approbauit, qui in uaste solitudinis deserto Dei colloquio maluit perfrui, quam Egyptiorum diuinis eneruari [637 1Kb] . Helias et Heliseus  ceterique prophete dedicauerunt, qui huius theorie contemplatione insignes ipsos subiugauerunt, Habraham omnium credentium pater fide effectus , ad hos me incitauit effectus, cuius et exemplum [638 1Kb] imitatus, natali solo egressus, omnium renuntiaui cupiditatum prouentibus. Ipsius saluatoris Domini factum me ad hoc adduxit, qui diabolum debellaturus solitarius heremum adeundum decreuit , cuius misericordia concedat, pietas annuat, ut et ego uersutias illic antiqui hostis proculcare et de illic instruendis lucra cumulare et uestris hic commodis mea oratione  ualeam inseruire. Sic a beato Remaclo peroratum, sic insectantium doloribus consultum, sic querimoniis est satisfactum, deinde quo intenderat acceleratum pariter et peruentum.



52 [639 1Kb] . Quod multi eius exemplis seculum reliquerunt [640 1Kb] .

Audientes hec uel e uicinia uel ex semotis partibus uiri deuoti, [ quorum Deus dignatus est corda tangere,] ceperunt undique ad eum uelut apes ad aluearia confluere, nonnulli se [641 1Kb] Omnipotentis seruituti addere, et leni iugo Christi colla subnectere, aliqui uero liberos suos liberalibus in monasticis instruendos disciplinis et illic perpetuo inseruituros contradere, multi etiam de facultatibus et reditibus suis sanctorum necessitatibus  communicare, inter quos domnus et pater Papolenus uisendi eum gratia uenit, sed eius magisterio adherere quam redire contendit. Susceptus itaque a beato Remaclo officiosissime, et conuersatus illic absque offensione, et qui instruendus uenerat, plures ad imitationem sui edificabat. Sanctus uir apud se retractans, ne forte pro hoc ipso eum Dominus direxit, non modo ne ab eo discederet rogauit, uerum propter disciplinam fratribus Malmundarii positis [642 1Kb] salua in omnibus auctoritate prefecit. Ipse Stabulaus reuersus ad maiora se deinde uirtutum opera accinxit, suique exemplo plures ad consectatum suorum operum animauit. Quis [643 1Kb] apud illum tristiciam non mutauit in gaudium? Quis iram  non conuertit in pacem? Quis orbitatis [644 1Kb] luctum  non ad eius temperauit aspectum? Quis non merore paupertatis quo premebatur [645 1Kb] oblito, et diuitum despexit opulentiam, et in sua letatus est paupertate? Quis laborum onere pressus, eius non est hortamentis releuatus? Quis adolescens incentiuis uitiorum succensus [646 1Kb] et carnis titillatione, eius saluberrima ammonitione non statim cultor extitit pudicitie? A diabolo uexatos curabat, nichilominus cogitationibus illicitis distractos ad petram Christum allisos ab operibus cohibebat. Sciebat quo quis laboraret incommodo, et ex uite meritis faciens discretionem, pro morborum qualitate adhibebat [647 1Kb] correptionem. Crescebat [648 1Kb] ibidem diuini feruoris ardor, et monastice discipline inflexibilis rigor. Et qualiter quoque in reliquis officinis septorum inhibita sit  facultas peccandi, testis est cella dormitoria eiusdem loci, testis est sanctus martyr Lambertus, qui pulsus ab episcopio hunc specialiter expetendum decreuit, quia ibidem sancte religionis tramitem rigidius obseruari agnouit  , testis et crux apud quam [ cum ad orationem medio noctis tempore surrexit, quia lapsu [649 1Kb] calcei quietem [650 1Kb] fratrum sonitu [651 1Kb] incussit, adiudicatus usque crepusculum stetit, psalmodie et orationi uacauit, frigus reppulit, niuem restrinxit, sanctus esse omnibus innotuit.] uerum hec alias.



54. Quod crescente religione creuerunt [652 1Kb] res ecclesie.

[ Crescente religione, crescebat et census ecclesie. Nam audiens inclitus rex  Sigebertus huiusmodi erga Christi cultum feruorem, misit, beatum Remaclum accersiuit,] et supra id quod prius dederat, quodque uir illustrissimus Grimoaldus adquisierat  , unde et eatenus uictitauerant, cum consensu fidelium suorum tam episcoporum quam et procerum supradictorum ad honorem et cultum sanctorum apostolorum Petri et Pauli et sancti Martini, quibus ipsa loca erant dicata, concessit beato Remaclo et ad usus seruorum Dei, quatinus quietius deinceps uiuerent, [et absque inpressione uicinorum liberius soli Deo uacarent, mensurarentur in girum utriusque monasterii duodecim leuge  ,] inter [653 1Kb] quarum limites quicquid contineretur, ab solis utriusque cenobii colonis excoleretur.  Dicitur autem leuga Gallorum tantummodo  lingua haberi duo milia [654 1Kb] passuum uel 16 [655 1Kb] stadia. [Quod testamento confirmatum et anuli regii inpressione signatum sanctus uir suscepit libenter, tenuit reuerenter. Procedente quoque tempore, anno scilicet quarto decimo regni sui, addidit idem rex et testamento confirmauit  beato Remaclo quasdam res in Aquitania  , thelonium uidelicet, quod est ad portum uetraria super fluuios Taunaco [656 1Kb] et Itta, portum quoque qui dicitur Sellis, immoque et uogatio super fluuium Ligeris cum omnibus illic appendentibus [657 1Kb] , decimas etiam dedit ex fiscis circa monasteria adiacentibus.] Post hec idem rex gloriose gubernans Austrasie regnum, diem clausit extremum .  Grimoaldus maior domus sub optentu munerandi a Clodoueo fratre eius  Parisius euocatus, regredi non est permissus; filium namque domini sui Sigeberti, quem in fide susceperat, ut eum substitueret [658 1Kb] in regno patris, clericum fecerat, filiumque suum regnare instituerat. Clodoueo [659 1Kb] quoque [660 1Kb] defuncto, Lotharius [661 1Kb] filius eius in occidente, frater eius Hildricus [662 1Kb] [ inperabat regno Austrasie . Quem sanctus uir adiit, quod patruus contulerat, confirmari rogauit. Rex libens annuit, et iuxta peticionem uiri Dei a successore illius sancto Theobardo et Odone domestico eiusdem mensure procinctum regirari mandauit. Cuius medietatem suo dominio reseruauit, aliud medium usibus seruorum Dei testamento reconfirmauit  .] Quod uirum Dei sagaciter prouideque constat fecisse, ut si successores  suos minus contingeret aliquando posse, cum minori difficultate quod minus esset sine inuidia et inquietate [663 1Kb] uicinorum [664 1Kb] ualerent liberius retinere.  Et Lotharius [665 1Kb] rex mortem obiit , Hildricus [666 1Kb] frater eius monarchiam singularis obtinuit. Post hec et ipse propter insolentiam morum interfectus mortem occubuit , fraterque illorum Theodericus cum Ebruino [667 1Kb] occidentalibus regnaturus successit. Quorum tyrannidem abdicantes Austrasii,  Pipino [668 1Kb] satis agebant principi [669 1Kb] .



55. Exortacio sancti sacerdotis ad fratres instante die uocationis.

 Eo tempore et [670 1Kb] beatus Remaclus iam senior,  sed moribus quam annis maturior, diem sibi [670 1Kb] uocationis intelligens imminere, quo reconpensaret honor in celis quod triuerat labor in terris, morem gerere decreuit subiectis. Quos accersitos [671 1Kb] et de abcessu patris suaque desolatione mestos, his ultimis solatus est uerbis: Ecce, patres sanctissimi, ecce fratres karissimi, precordiorum meorum conuiscerati compage, pars anime dimidia mee  , uiam uniuerse terre sum ingressurus, et ad uos deinceps non reuersurus. uestra me, uestra quos desero solitudo sollicitat, non mea abicio, qui Deo solatore confortor, contristat. Non me terret prouentus conditionis omni mortali communis, cum tota etiam sapientium [672 1Kb] uita commendatio [673 1Kb] esse debeat mortis. Non turpis mors potest accidere [674 1Kb] uiro forti, non inmatura  consulari, non misera prospicienti  , uestrarum me magis uestrarum mentium, quas [675 1Kb] asperioribus adhuc esset necesse studiis informari, teneritudo retentat; uobis, [676 1Kb] inquam, timeo, ut si luporum adigerit rabies, ne nemo sit [677 1Kb] qui abigat. Hec monasteria Dei et sanctorum dicaui, uestris quoque ancillari [678 1Kb] usibus delegaui. uestra ad hoc usus sum opera forti et fideli; uereor cum sepe pendere debeat animi. Quo loco nostre site sunt res, in commune [679 1Kb] uidetis, et quia hic mundus in maligno positus sit , iuxta mecum omnes attenditis. Si ergo quicquum pensi est, uidete ne ab integritate, quam in uos locaui, ullo unquam [680 1Kb] errore seducamini, sed unanimi glutino pacis in Christo, iuxta quod et patrum habet traditio, et scripturarum sanctarum lectione, sed et  mee inuigilantie didicistis ammonitione. Et uestris itaque manibus [681 1Kb] sacra nunquam recedat lectio, et in ea uobis iugis sit meditatio. Ut enim ager, quamuis fertilis sine cultura, non potest esse fructuosus, sic sine doctrina animus  , doctoque homini et erudito uiuere est cogitare  , orationi frequenter incumbendum, pro excessibus humana fragilitate contractis exorandum, et de cetero contrahendis non modo supplicandum, uerum cauta sollertia inuigilandum. Ubi namque socordie se [682 1Kb] quis ignauieque tradiderit, nequicquam [683 1Kb] Deum inploret  . uobisque

uirtus sit uitium fugere, et sapientia prima
 Stulticia caruisse  ;
 Pudor iusticieque soror
Incorrupta fides nudaque ueritas 
in uestris cordibus [684 1Kb] obtineant locum, ut uestra opera spectantes, prouocentur ad exemplum. Confessionem ueram delictorum Deo et prelatis offerte, temptationum [685 1Kb] pulsationes in ipso aditu detegite, quia

Stultorum incurata pudor malus ulcera [686 1Kb] uelat  ,
et tegendo [687 1Kb] uires ministrat  . Obedientie bonum maioribus exhibete, eorum documentis animos inbuite, quia quisque

Tum recte uiuit, si curat id [688 1Kb] esse quod audit  .
Ab omnibus que ira fieri amat temperate, quia uerum  est solum esse triumphum innocentie, non peccare, ubi liceat posse. In optimis quoque et adiudicantes [689 1Kb] temperantes estote, quia

Est modus in rebus; sunt certi denique fines
Quos ultra citraque nequit consistere [690 1Kb] uerum [691 1Kb] 


Metiri [692 1Kb] se [693 1Kb] quemque suo modulo ac pede [694 1Kb] uerum est  .
Nemo iniuriosus sit alteri, quia accipere quam facere prestat iniuriam  . Pacientiam, que miseriarum portus est, amplectimini; quoniam

Nemo adeo ferus est, ut non mitescere possit,
Si modo culture pacientem commodet aurem  .
A nullo labore a prelatis proposito deterreamini, quia  omnes clari et nobilitati labores, contentu [695 1Kb] etiam fiunt tollerabiles  , et consuetudo laborum perpessionem facit faciliorem dolorum  . Segnitiem deuitate, quia tardis mentibus non facile comitatur uirtus. Superbiam supra omnia calcate, ut uera donemini libertate, liber enim non est, quem superbus inflammat animus. Castitatem diligite, quia omnis sacra scriptura

Nil ait esse prius, melius nil celibe [696 1Kb] uita  . Prospera, que sapientium animos fatigant  , non uos delectent, quia

 Quem res plus nimio delectauere secunde,
Mutate quacient  .
Pacem pre omnibus et unanimitatis concordiam moneo tenendam, ut, sicut in duobus monasteriis estis aggregati, ita gemina ferueatis dilectione Dei et proximi, et quia ab uno pastore regimini, numquam aliquo scandalo uel scismate possitis disiungi. Non uos que ossa consumit rumpat inuidia, quia

Inuidus alterius maccrescit rebus opimis,
Inuidia Siculi [697 1Kb] non inuenere tyranni
Maius tormentum 
Et de minori forte substantia non queramini,

Pauper enim non est, cui rerum suppetit usus  ,
ipsaque uos cottidie natura ammonet, quam paucis, quam uilibus, quam prauis egeat rebus  . Esto,

 Non opibus mentes hominum cureque leuantur  Hec igitur mee sunt exhortationis monita, que iamiamque recessurum et ultimum ualefacturum [698 1Kb] , me uobis communicatum oportuit, ut uestris tanto arcius inprimantur cordibus, quanto constiterit meo uos discessu grauari molestius. Que si aliquem attulerint fructum, id mihi erit palmarium  , id fieri [699 1Kb] triumphabo, inde animus gaudebit inpendio. uos quoque, karissimi, morituros scitote, ideo penitentie tempus indultum non paciamini, queso, transire incassum. ueniet, ueniet dies certissime, cum frustra desideretis unius usuram hore  . Dum tempus est operamini bonum ad omnes, quia labuntur anni fugaces dieque truditur dies  .

Immortalia [700 1Kb] non speranda monet annus et album [701 1Kb]
    Que rapit hora diem  .
Mors ultima linea est  .
Perpetuus nulli datur usus, et heres
Heredem alterius uelut unda superuenit undam  .
Puluis et umbra sumus  ,
Omnes una manet mors
Et calcanda semel uia leti  .
In bono autem opere finientes, beati erimus, cum relictis corporibus cupiditatum omnium et emulationum expertes fuerimus  .



56. [702 1Kb] Obitus ipsius.


Post has dulces paterne pietatis ammonitiones et extrema caritatis uerba eorum super [703 1Kb] suo discessu merorem sedauit, et a contionando quieuit. Deinde modica febre pulsatus, et sacrosancti corporis et sanguinis uiatico confirmatus, inter karissimorum filiorum manus unde animam suo reddidit [704 1Kb] creatori , ubi Dei plurimum insudauerat seruituti; uerus Israhelita egressus de Aegypto spoliauit  uicinum conditori suo feneratum reportans talentum. [ Corpus eius honorifice curatum, cum multa melodia psalmorum et hymnorum] in oratorio beati Martini,  quod ipse condiderat, est sepultum. Ubi et aliquandiu iacuit, et se cum Domino uiuere miraculis attestantibus indicauit. Successit illi domnus apostolicus uir Papolenus, cuius [705 1Kb] superius mentionem fecimus. Deinde Sigilinus [706 1Kb] beati patris eque iudicio approbatur. Subinde Goduinus annis et morum maturitate grandeuus  , qui etiam sancti uiri corpus transtulit, et in ecclesia beati Petri locauit, lectum illius auro argentoque decorauit. Ubi per eius merita multa Dominus usque in presens operatur miraculorum beneficia, quorum ibidem congesta et descripta conseruatur copia ad laudem et gloriam nominis sui, quod est benedictum in secula. Amen [707 1Kb] .



[LIBER SECUNDUS.]



CAPITULA LIBRI SECUNDI GESTORUM PONTIFICUM TUNGRENSIS, TRAIECTENSIS SIuE LEODIENSIS AECCLESIAE [708 1Kb] .


     1. Proemium opusculi sequentis.
    2. De sancto Theodardo.
    3. De sancto Lamberto.
    4. Quod pulsus ab episcopatu monasterium adierit.
    5. Qualiter ibi probatus fuerit.
    6. Qualiter denuo ad episcopatum raptus in eo [709 1Kb] uixerit, et Texandrie predicauerit.
    7. Qualiter a perfidis sit interemptus.
    8. Item alia de eodem opinio.
    9. Quod in Bawarri et [710 1Kb] pago Wirzeburgensi ad memoriam eius frequenter fiunt miracula.
    10. Quid apud Louinion ad memoriam eius contigerit.
    11. De equo in rabiem uerso et mortuo.
     12. De quodam qui pedem foribus ecclesie eius illisit et putrefactum amisit.
    13. De eo qui uomitu furtum prodidit.
    14. De contracto manifeste erecto.
    15. Oratio ad sanctum Lambertum.
    16. De sancto Huberto.
    17. De sancto Floreberto.
    18. De aliis septem episcopis.
    19. De Francone episcopo, et quid eius tempore acciderit.
    20. De Stephano et Ricario episcopis.
    21. Exemplar testamenti in quo testatur Ricarius Stephanum condidisse responsoria de sancta trinitate.
    22. [711 1Kb] Item de Ricario.
     23. De aliis quatuor episcopis.
    24. De Euerhardo episcopo, et quid sub eo in Calabria contigerit.
     25. De Nokero episcopo, et quantum omnia apud nos meliorauerit.
    26. Quam sapienter cuiusdam potentis cupiditatem eluserit.
    27. De ecclesiis sancti Dionisii et sancti Iohannis euangeliste.
    28. Quanta illi cura erga educandos pueros fuerit.
    29. Qui et quales sub eo coaluerint.
    30. Quod mitis humilibus, terribilis fuerit superbis.
    31. De Baldrico episcopo.
    32. De Walbodone episcopo.
    33. Qualiter episcopus factus fuerit.
    34. Quid placaturus imperatorem Henricum fecerit.
     35. De uocatione eius.
    36. De Durando episcopo.
    37. De Reginardo episcopo.
    38. De Nithardo episcopo.
    39. De domno Wazone episcopo.
    40. Qualiter in scolarum magisterio se habuerit.
    41. Controuersia ipsius in Iohannem prepositum.
    42. Quid a rusticis sit perpessus.
    43. Quod capellanus imperatoris Cuonradi sit effectus.
    44. Quod Iudeum sententia ueteris Testamenti reuicit.
    45. Quod, defunctis prepositis Iohanne et Lamberto,  prepositus efficitur.
    46. Prepositus factus ut se habuerit, et quod prebendam fratrum meliorauerit.
     47. Qualiter exteriora amministrauerit.
    48. Qualis interius fuerit.
    49. Quod defuncto Reginardo imperator Cuonradus illum episcopatu [712 1Kb] donare uoluerit.
    50. [713 1Kb] Qualiter in episcopatum electus fuerit.
    51. [714 1Kb] Quod episcopus factus uigilanter sanctam religionem exequebatur.
    52. Quam largus cuiusque generis hominibus fuerit tempore sterilitatis.
    53. [715 1Kb] De bello et karitate Wirdunensibus inpensa.
    54. Quod belli tempestatem maxima ex parte sedauit [716 1Kb] .
    55. Quod castella predonum euerterit.
    56. De diuisione gratiarum huic homini collata.
     57. Ut imperatori iniuste suspectus fuerit.
    58. Quid in causa Rauennatis episcopi senserit.
    59. Qualiter a comitissa Montis castrorum temptatus fuerit.
    60. Quod sollicitatus sit per litteras ut imperatori resisteret.
     61. Quod regem Francorum, ne Aquasgrani inuaderet per litteras absterruerit.
    62. [717 1Kb] Episcopus Catalaunensis eum per litteras consulit, quid de hereticis censeat agendum.
    63. [718 1Kb] Responsio eius, que sibi super hoc sedeat sententia.
    64. De hereticis nequaquam interficiendis.
    65. De apostolico eligendo quid sibi uideatur per nuntium imperatori respondet.
    66. Insimilatus ab inperatore quid fecerit, quidue responderit.
    67. [719 1Kb] Quos uel quales prebendarios constituerit.
    68. De inpendiis ab eo ad edificia datis et uite eius perfectione.
     69. De imminente corporis eius dissolutione.
    70. De confessione eius et unctione.
    71. Quod abbas Olbertus, ne 7 dies super eum faceret, exorauit.
    72. Quod Lethgia tanto pastore orbatur.
    73. Apostropha ad Lethgiam, ut religionem teneat sanctamque Coloniam imitetur.




 EXPLICIUNT CAPITULA.



INCIPIT LIBER SECUNDUS GESTORUM PONTIFICUM TUNGRENSIS, TRAIECTENSIS SIuE LEODICENSIS AECCLESIAE.



I. [720 1Kb] PROeMIUM OPUSCULI SEQUENTIS.

 Superiori uolumine gesta Tungrensium pontificum sunt digesta, que fideliter seruant ordinem eorum que relatu digna erant gestorum siue [721 1Kb] dictu, a 27 memorate sedis episcopis, quorum primus beatus Maternus [722 1Kb] in cathedra Tungrensi fere 20 habuit successores. Sed beatus Munulfus, qui 21. extitit, ex auctoritate canonum a Tungri sedem episcopii [723 1Kb] amouit, et eandem Traiecti, ubi tunc temporis aptior locus erat, constituit; qui locus tandem episcopii sedem usque ad sanctum Hubertum seruauit. Isque propter patrocinia sancti martiris Lamberti, aput Leodium uicum publicum, ubi [724 1Kb] usque hodie perseuerat, uoluit esse caput episcopii. Deinceps que sequuntur iussu priorum loci istius anno Dominice incarnationis 1056 ex  alterius opusculi libello, quem quidam ex canonicis sancti Lamberti [725 1Kb] nomine composuit [726 1Kb] monitu  Ide uenerabilis abbatisse, que regebat monasterium sancte Cecilie uirginis in Colonia, huic operi sunt annexa; cuius [727 1Kb] , ut ipse [728 1Kb] testatur, suscepti laboris causa talis fuit. Requiescit in eodem sancte uirginis monasterio corpus beati [729 1Kb] Ebergisi, qui Tungrensi ecclesie prefuit 24; quod a Brunone archiepiscopo, qui dux fuisse fertur, a Trutmonia Leodicensis episcopii uilla, ubi sepulchrum eius adhuc cernitur, illuc translatum esse affirmant  . De cuius uita quia nichil ibidem habebatur, eadem uenerabilis abbatissa Ida memoratum Leodicensis ecclesie canonicum pudicum admodum familiaritate, quippe que eum ex sacro fonte spiritualis mater susceperat, est aggressa, ut si quid in Leodicensi ecclesia de eodem sancto  haberetur, conscriberet et ei mittere [730 1Kb] non tardaret. Que etiam sepe et multum de uita et moribus  domni Wazonis, nostra [731 1Kb] memoria episcopi, percunctabatur, et nonnunquam inter audiendum aliqua uel extrema de eodem beato uiro religiosos gemitus et pie recordationis lacrimas edere solebat. Hac nimirum splendida ancille Christi inportunitate sollicitatum se dicit, ut quod ultra uires fuisset, hoc opus nimis audacter arripere temptauerit. Et priorem quidem eiusdem opusculi sui partem ex presentibus 27 episcoporum gestis se compilasse non est confusus confiteri, ita dicendo: Ex pontificum Tungrensium gestis, que a sancto Materno usque ad beatum Remaclum sunt porrecta, placuit quasi ex florigera prati amenitate decerptum de diuersis floribus texere sertum. Cui deinceps annectere studuimus [732 1Kb] que de posterioribus sparsim aut legimus  aut certa antiquorum relatione didicimus, et breuiario quodam nomina singulorum cum paucis quorumdam ipsorum gestis usque ad domnum Wazonem perstrinximus. De cuius uita et moribus extrema quelibet dicendo, paulo diutius immorati sumus, tum ut posteris, si quis hec dignetur legere, tanti uiri non negetur noticia, tum potissime quia hoc lacrimis uestre pietatis negare non potui; quibus [733 1Kb] cum eiusdem uenerabilis uiri, nunquam fatie, sed fama tantum cogniti, dulcissimam mentionem soletis amplexari. Quibus uere quod temptare ultra uires fuit, nisi cum auxilio diuino uoluntas optemperandi foret, a nobis extorquere potuistis. Unde contigit ut ad pingendum pulcherrimum hominem a uobis [734 1Kb] coactus sim pictor ignarus, qui si in aliquo tanti uiri  laudes exilis ingenii seu tenuis stili uitio detriui, ex obedientia fauorabiliter Christi sponse inpensa obsecundantis ignoretur ignorantia. Que cum ita sint, nos quoque non inconuenienter eiusdem opusculi capite sublato [733 1Kb] , ut inoffenso pede seruare possimus ordinem gestorum pontificalium, a successore sancti Remacli, beato uidelicet Theodardo, nouum ingrediamur exordium.



2. [735 1Kb] De sancto Theodardo.

 Beatus igitur Theodardus sub beato Remaclo ecclesiasticis ad unguem disciplinis informatus, magistro ultro pontificatus honorem desiderio artioris uite declinanti, in cathedra Tungrensi siue Traiectensi successit 28 . Hic pro rebus ecclesie sibi creditis dum regias aures pergit compellare, et contra peruasores prediorum ecclesie auxilium postulare, in saltu quodam qui dicitur Biwalt haut longe ab urbe Nemetensi, que usitato nomine Spira [736 1Kb] nunc dicitur, ab ipsis sue ecclesie predonibus ex inprouiso undique uallatur, et diffugientibus a se  circumquaque comitibus, ipse innocens ibidem trucidatur . Nec mora, quanti meriti apud se uir iste fuerit, omnipotentis Dei clementia declarauit . Nam puella quedam dum pia temeritate fila subtegminis, unde in frusta comminutum caput martiris colligaretur, domine subtraxisset, rediens cum pecore [737 1Kb] ipsam dominam suam, eo quod pensum non redderet, uehementer offendit, adeo ut, furore exagitata, pugnis et uerberibus in ipsam insurgeret. Sed repente dum percutit, ipsa grauiori [738 1Kb] ictu, cecitate uidelicet, diuinitus percutitur. Perstrepit ilico lugens familia, adsunt [739 1Kb] acciti [740 1Kb] domesticorum plangore uicini. Exquisita diligenter tam subite cecitatis causa, ad cadauer sacerdotis ocius cucurrit,  rea illuc cum fide et precibus confluentium perducitur, in confessione criminis uenia postulatur et impetratur; discitque ab eo [741 1Kb] misericordiam querere, cuius funeri paulo ante noluerat pietatem ab ancilla fuisse exhibitam. Unde indigenarum sollicitudo certata [742 1Kb] de uirtutibus sacerdotis tam euidenti indicio, eius ossa ibidem terre [743 1Kb] mandare student [744 1Kb] cum summa reuerentia. Procedente [745 1Kb] uero tempore, successor eius uenerabilis patronus noster Lambertus, eadem magistri ossa inde ad nos transferre sepissime temptauit. Cumque multum reclamante rusticorum manu, et [746 1Kb] sui, ut aiebant, martiris ossa cum armis uindicante, hoc diu frustra esset, tandem diuina misericordia famulo suo in conspectu ibidem commanentium  tantam [747 1Kb] concessit gratiam, ut inde transferendi tanti thesauri darent copiam sacerdoti. Quorum [748 1Kb] singulos uberrimis pecunie muneribus cumulatos relinquens [748 1Kb] , sacri funeris pignus ecclesie sue sanctus aduexit Lambertus. Cuius adhuc passionis diem eiusdem prouintie compatriote singulis annis cum summa celebritate solent frequentare, et, licet ossibus absentem, meritis et signis, que ibidem frequenter fiunt, se gaudent habere presentem.



3. De sancto Lamberto [749 1Kb] .

Huic successit semper memorandus uenerabilis noster patronus Lambertus in ordine 29 . Is, ut perpaucis multa de uita eius perstringamus, beatus [750 1Kb] Lambertus ex nobilissima  tunc temporis [751 1Kb] Traiectensium stirpe natus, a primeua etate nobilius in sancta religione conuersatus, et ob meritum excellentis uite ad supplendas iam dicti [752 1Kb] antecessoris eiusdemque [753 1Kb] pii preceptoris uices raptus est potius quam electus . In quo uidelicet episcopatus  culmine, cum inreprehensibilis uite gratia in ipso bonis hominibus eluceret imitanda, adeo prauis quorumdam moribus erat inuidiosa, qui ad tantam quandoque deuoluti sunt insaniam, ut regem suum Hildricum [754 1Kb] nomine innocentem obtruncarent , et hunc sanctum uirum a sede pontificali deiicere non perhorrescerent .



4. Quod pulsus ab episcopatu monasterium adiecit.

Hac ille gratantissime contumelia accepta, quippe qui iam dudum ultro transitorios honores euasisse exobtabat, ubi potissimum sanctos uiros monastice conuersationis studio feruere constabat, Stabulaus monasterium a sancto Remaclo [755 1Kb] institutum adiit [756 1Kb] . Quique strenue nouerat presse, ut abbatis   imperio subesse sibi liceret expetiit et optinuit, atque ibidem per septem annos sanctam et angelicam [757 1Kb] conuersationem in [758 1Kb] laboribus, in ieiuniis, in uigiliis et orationibus, in caritate, in pacientia, immo [758 1Kb] in omni uirtutum exegit obseruantia .



5. Qualiter ibi probatus fuerit.

 Cumque nocte quadam, qua tempestas hiemalis solito asperior frigoris et niuium horrore incanduit, uir Dei ex carissimo suo illo usu fratrum uigilias in Dei laudibus pergeret anticipare, a manu pie festinantis subito calceus est elapsus, atque aliquantus perinde sonus a patre monasterii est auditus. Isque statim eum qui taliter fratrum fregisset silentium, adiudicatus [759 1Kb] est cruci sub  diuo posite---nam hec erat ibidem huiusmodi corrigendis excessibus [760 1Kb] disciplina---nesciens tamen cui hoc imperaret, inflexibili addicit sententia. Ille, uelocius quam si prospera iuberentur, abbatis edicta facessit, et ut erat solo indutus cilicio, pedibus nudis coram cruce mundo crucifixus carnisque desideriis, orans et psallens perseuerauit. Stat instar crucis ante posite, stat plane uiuens Christi hostia, offerens celo [761 1Kb] suauissimos odores obedientie, dum et obrigescenti pre algore corpusculo incumbentes fortiter comtempnit niues, et psalmodie [762 1Kb] nichilominus persoluit munus, procul dubio sic creatori suo multo acceptius. uere eodem spiritu hunc nostrum et ex hoc iam supplicio martirem inflammatum esse crediderim, quo craticulatus  ille Laurencius estuans interius exteriores flammas calcauit uictor. Quorum par fides illo igne quem dominus iehsu in terras misit, uehementer ignita ad dispares penas quasi insensibilia reddidit corpora  ; sicque alterum contemptus ignis celo transmisit, alterius uitam ad maiores certaminum labores frigoris inmanitas interim parcendo seruauit. Qui licet propter salutem multorum a gloria celesti paululum sit dilatus non tamen communi sanctis martiribus preciosa morte nec multiplici certaminis fructu tandem est fraudatus. Tegitur niue magis quam ueste, ut dictum est [763 1Kb] , sacratissimum uenerabilis uiri corpus, eo usque ante crucem manens fixum et immobile, dum fratres expletis uigiliis ut frigentia caloribus curarent corpora, nunc [764 1Kb] in conclaue [765 1Kb] his aptatum usibus sese conferunt, consideratisque omnibus, solum abbas deprehendit abesse beatum Lambertum ; cuius absentie causas  requirens, agnouit a referentibus eum esse qui ipsius iussu crucem intempesta [766 1Kb] nocte adierit, cum pene [767 1Kb] nudum et discalciatum niue et frigore intollerabili [768 1Kb] etiam uestitis, iamdudum excruciari. Curritur ocius; sacerdos Dei uixdum agnosci ualens extrahitur media illa niuium densitate, artusque [769 1Kb] sacri acsi in mortem rigentes pre frigore copiosis ignibus admouentur, non sine multa fratrum et abbatis maxime penitentia, se reum, se sacrilegum ingeminantis [770 1Kb] , qui talia in sanctum uirum iudicare presumpsisset. Nec prius abstitit sedulitas fraterne pietatis, donec cum Dei auxilio multa adhibendo fomenta afflictum corpus pristina incolomitate redintegrat.



6. Qualiter denuo ad episcopatum raptus in eo uixerit et Texandrie predicauerit.


Non multo post  deuotio filiorum Traiectensis eclesie amissi pastoris sed uiui dampnum sero [771 1Kb] reminiscitur [772 1Kb] . Tandem detrectans iugum impiissimi supplantatoris [773 1Kb] , qui indignissime oues Dominicas per septem annos uexauerat, domnum Lambertum unanimiter sibi reposcunt [774 1Kb] episcopum. Quem diu multumque reclamantem, maiori uiolentia quam antea expulsus fuerit, de monasterio extractum ad sedem episcopii reducunt, exceptumque egregio hinc Deo seruientium, hinc pauperum Christi triumpho, iterum [775 1Kb] in cathedra pontificali sublimant. Tum uero quantam utriusque uite, contemplatiue scilicet et actiue,  perfectionem assecutus fuerit, a maioribus nostris conscripta euidenter ipsius declarat uita; quam his qui non legere, hec compendio scribimus, simul ne gloriosissimum patronum nostrum, cui multo ampliora debemus, silentio preeterisse  uideamur. Texandriam eatenus idolatrie deditam constantior quam tunc cum sub niuibus staret , fortis bellator aggreditur confodere eo uerbo quod est penetrabilius omni gladio ; nec mora, annuente Dei gratia, siluestris illa humanorum cordium feritas mansuescit, et uasta solitudo que [776 1Kb] nichil aliud retro quam miricas nouerat, ex Domini benedictione cedrum [777 1Kb] , abietem, pinum [778 1Kb] et buxum  se suscipere letatur; mediisque interiacens paludibus ager [776 1Kb] diu sterilis et infecundus, alius centenos, alius sexagenos, alius trigenos, Domino fertiliter reddit fructus .



7. Qualiter a perfidis sit interemptus.

Talibus uirtutum exerciciis [779 1Kb] ad gloriosum uenitur  martirium, quo uite ingressum, mortis exitum uictor inuenit . uiolatores et peruasores [780 1Kb] rerum ecclesiasticarum duos fratres aliqui ex propinquis sancti Lamberti, ipso nesciente, interfecere; quod Dodo. proximus eorum, eodem tempore prepotens in domo regia, non alias quam in ipsum episcopum censuit esse uindicandum [781 1Kb] . Collectisque non paucis ad hoc facinus militum copiis, in pontificem cum rara domesticorum manu tunc forte Leodii commorantem, ut lupus in oues insilit. Et primo diluculo domum presulis, quam uidere nonnulli tota illa nocte celesti lumine instar Dominice crucis insigniri, audacissimus presumptor armatorum cinxit obsidione. At uir Dei intrinsecus somno, cui post uigilias defessa  membra reclinauerat, improuiso tumultuantium fragore expergiscitur; statimque nichil reniti uel contramoliri querens, cum et posset,---sciebat enim quia [782 1Kb] bellatores Christi exemplo magistri moriendo quam pugnando norunt uincere---totum corpus in oratione prosternens, preciosam constantissime mortem operitur. Nec mora, aduersariis ex omni parte parietes domus inrumpentibus, multi ante [783 1Kb] pastorem trucidantium ferro ad celum premittuntur martyres [784 1Kb] , tandemque ipse pater uenerandus, ut erat solo fixus, letali uulnere est confectus; sicque cum oratione spiritum afflauit uite . Nec est dubitandum  quin sanctam martiris animam exceperint [785 1Kb] laudes angelice, cuius cadaueri non  defuerunt [786 1Kb] celestes exequie, que eo [787 1Kb] loci ubi primum sepulturam habuit, uidelicet Traiecti, ab idoneis testibus sunt comperte . Dodo [788 1Kb]  autem, inmanissimi perpetrator sceleris turpiter egestis [789 1Kb] intestinis, ante expletum annum uita priuatus, eterna morte est damnatus; ceteri nichilominus omnes, qui neci antistitis interfuere, alii inter se dimicantes se ipsos interemere, alii a demonibus uexati miserabile spectaculum diuine ultionis in se hominibus prebuere . Post aliquot autem annos sacerdotibus multisque aliis Deum timentibus reuelatum est a Domino corpus sacratissimum in locum passionis, scilicet Leodium, transferri debere. Quod fidelissime a beato Huberto successore eius est adimpletum. Nam [790 1Kb] effossum humo sacratissimum corpus, non corruptum et miris odoribus respersum repertum est; leuatumque inde in feretro, in locum quo nunc colitur, cum  omni honore est deportatum [790 1Kb] . Ubi inter eundum per illuminationem ceci et claudi curationem, martiris sui uirtutem Dominus confluentibus undique turbis dignatus est amplius declarare. Ex quo innumera ad tumulum eius, tum ante nos, tum nostra memoria ostensa sunt miracula, que pro sui numerositate minime sunt conscripta. Quo [791 1Kb] modo uiuit illic ubi uiuit, qui tot miraculis uiuit, ubi corpus mortuum requiescit? Non ergo pigeat sanctam Coloniam, multis martirum milibus insignitam, etiam hunc filie sue uenerari patronum, ut censeat se ei debitorem apud Deum in prece [792 1Kb] , qui tanti fuerit apud eam que sue [793 1Kb] urbi presidet ecclesiam.



8. Item alia de eodem opinio [794 1Kb] .

Huic beatissimo uiro testimonium perhibet Regino  abbas Prumiensis, ita scribens inter cetera in chronicis suis, que a primo incarnationis Dominice anno usque in nongentesimum octauum eiusdem Domini annum extendit: »Tempore, inquit [795 1Kb] , uigilii pape habita est synodus [796 1Kb] Aquileie contra hereticos, qui beatam Mariam solum [797 1Kb] hominem, non deum hominem genuisse affirmabant. In qua sinodo catholice institutum est ut Maria semper uirgo Theodocos diceretur, quia non solum hominem, sed uerum Deum et hominem genuit [798 1Kb] . Ea tempestate [799 1Kb] claruit Lambertus Tungrensis ecclesie episcopus  . Qui dum regiam domum zelo religionis accensus increpasset---sic habet alterius adhuc scripture relatio nobis a prioribus relicta  ---rex Pippinus [800 1Kb] tunc temporis monarchiam regni tenens, sororem memorati  Dodonis, legitime coniugi pelicem induxerat, et suadente diabolo licitos amores illicitis postposuerat. Pro qua re hic solus auctoritate sacerdotali principem  publice adulterii arguere non reformidabat, et nunc minitando terrore diuini iudicii, nunc honestatem legalis thalami commendando, et contra turpitudinem adulterii detestando, hoc apud ferocem eius animum uir apostolicus effecerat, ut iam iamque minus in fornicaria insaniret. Quod ubi illa primum persentiscere potuit, furore simul et libidine estuans, qualis Hiezabel in Heliam, uel Herodias in Iohannem, fratrem gemebunda adit, fratri contumeliam a sacerdote sibi illatam memorat, ipsius instinctu auersum a se regis animum, mori sacius e se quam tam honestis ignibus priuari cum dedecore; faxit ut sacerdos intereat; nullus posthac regalis thalami fore discidium. Bibit ille transfusum a uiperea sororis lingua alto pectore uenenum, armat statim ex domesticis regie domus ad  necem episcopi milites auxiliarios, et miser dum in sacerdotis necem crudeliter grassatur, nescit quia sibi eternam mortem, illi finem laborum et perpetuam pariat uitam. Hanc passionis eius causam scriptorem uite ipsius ideo tacuisse arbitror, ne, ut fit, eorum incurreret offensam [801 1Kb] , quorum maiores tali notati essent infamia. Cuius uite sanctitatem et gloriose passionis dignitatem cum et rerum experimento, et auctoritate tot testamentorum approbemus, tum [802 1Kb] confidenter Christiane religioni persuadere nudemus hunc uere esse angelorum conciuem et martyrum coheredem, quem gloriosa Dei genitrix apud nos in maiori ecclesia, inque omnibus que ad illam uidentur apenditia, suo dignatur consortio.



9. [803 1Kb] Quod in Bawari et pago Wirzeburgensi ad memoriam eius frequenter fiunt miracula.


In [804 1Kb] diuersis profecto terrarum partibus, ubi in honore et memoria uenerandi martiris oratoria habentur constructa, pro eius meritis frequenter fiunt Dei [805 1Kb] miracula, ut liquido constet fidelibus nichilominus eius preces uigere ubi cineres eius cernuntur abesse, quam nobiscum ubi presens est corpore. Est in Bauaria lacus, qui quandam infra se insulam blando stagnantis aque allambit circuitu. In hac in honore sancti Lamberti situm est monasterium, quod ab antecessoribus domni Piligrini Coloniensis archiepiscopi ibidem cum claustro et officisis monasterio necessariis constructum, et opulentissimis prediorum reditibus ab eisdem est ditatum; ubi quod sepissime ad memoriam sancti martiris et episcopi  nostri miracula Christi fiant, frequenter audiuimus. Haud longe ab urbe Wirzeburg uicus cognomento Duckelinhusen  ecclesiam habet in honore  eiusdem sancti martiris, ad quam in anniuersario passionis eius undique confluere consuetudinem habent prouincialium frequentia, atque huc copiosa frumenti, uini et pectorum conuenere sancto martiri xenia. Dumque deuote student [806 1Kb] offerre carnalia, preter inuisibilia animarum amminicula sepissime lesorum quacumque parte corporum etiam sese gaudent inde [807 1Kb] referre medicamenta. Testis est domnus Thietwinus [808 1Kb] episcopus  et quotquot ex illis partibus ad nos uenire solent clerici siue laici.



10. [809 1Kb] Quod [810 1Kb] apud Louinion [811 1Kb] ad [812 1Kb] memoriam eius contigerit [813 1Kb] .

Nec inter hec pretereunda esse arbitror quedam de miraculis eiusdem sancti martiris, que me ante biennium a presbitero quodam nomine [814 1Kb] Wirino  [815 1Kb] contigit audisse. Possessiuncula quedam est [816 1Kb] huius ecclesie nimis contigua oppido, quod Louanium nomine diminutiuum ex suo nomine eidem uillule indicit uocabulum; cognominatur enim Louiniol. Continetur in eadem possessione eclesia, que ut ea lignea antiqua patrum religione diu est seruata, sed [817 1Kb] eius parietes nunc minores meliorare student cementi et lapidum structura. Referebat memoratus presbiter se multa audisse et uidisse in eodem loco gesta Christi domini miracula. Que cum maiori ex parte memoria exciderint, pauca que in mente ueniunt, strictim [818 1Kb] statui [819 1Kb] memorare.



11. [820 1Kb] De equo in rabiem [821 1Kb] conuerso [822 1Kb] .

Pullus equi indomitus aliquando ad parietem ipsius  ecclesie latera [823 1Kb] confricabat, statimque [824 1Kb] in rabiem uersus, non multo post cecidit mortuus.



12. De quodum qui pedem foribus ecclesie eius [825 1Kb] illisit et putrefactum amisit.

Adolescens temerarius puellam quandam opprimere uolens, rapido cursu post illam fugientem ferebatur. Illa pernicibus plantis insequentem [826 1Kb] diu fatigans iuuenem [827 1Kb] , alium euadendi locum minime inueniens, in [828 1Kb] memoratam ecclesiam confugit, fores diligenter exclusit. Quam ille celeriter insecutus, ut erat amore simul et furore exestuans, cum maximo impetu pedem eiusdem sacris foribus inpegit. Ignotum est [829 1Kb] an fores prefregerit, sed pes pro tanta temeritate tam grauiter collisus est, ut deinceps  per annum integrum cottidie excrescente [830 1Kb] affectus dolore, tandem putrefactus et miserabiliter a iunctura tibie seiunctus ceciderit. Sicque miser  ille euidens omnibus spectaculum dedit, sacra loca non reuereri quantum sit periculi.



13. De eo qui uomitu furtum prodidit.

Pleps eiusdem parrochie, sicut et uicinarum circa regionum, solent quecumque possunt alter alteri subripere, annonam, uestem seu quamlibet aliam subpellectilem; ubi aperte nequeunt, latenter inuolare, pecudes sibi abigere; de cetero nec bannum sacerdotis, nec terrorem alicuius potestatis, qui eiusmodi sceleribus prohibendis, ne dicam [831 1Kb] rarus, immo nullus est, reformidare [832 1Kb] . Factiosus quidam unus de talibus porcum uicino sublatum cum aliis similia secum actitare solitis coxerat et comederat. Postera die, que Dominica habebatur, populo ad ecclesiam concurrente, iste, licet facti conscius, propius  altari cancellos inpudenter, unde omnium oculis contiguus esset, astitit. Proclamatio ad presbiterum de sublati porci dampno perfertur; statimque ab eo, si quis eius rei in facto seu conscientia reus sit, bannitur. Dissimulante illo uidelicet predone et aliis facti consciis, conclamat pleps omnis cum sacerdote, orans ut omnipotentis Dei misericordia propter presentem sanctorum memoriam talium predonum diu non sineret homines latere nequitiam. uix dum hec uerba compleuerant, cum ecce predo ille temerarius abiuratam cum obsceno uomitu cepit predam reicere. Namque ferunt qui [833 1Kb] uidere, multa suille carnis frusta cum parte pedis que, pridie consumpta, iam digesta esse poterant, ore eius effluere. Turpius factum turpi prodentem  nausea expellunt ab ecclesia, nec absistunt donec euidentius fatetur ubi, quando, quicum eundem porcum abegerit [834 1Kb] . Pro huiusmodi miraculis Domini non parua eidem loco seruatur reuerentia, nichilque indecens, quod inultum sit, circa eandem ecclesiam siue atrium eius credunt posse contingere [835 1Kb] . Idem presbiter ouibus ceterisque pecudibus suis idem atrium, propter timorem uicinorum predis inhiantium, ad pascua peruium fecerat, sed eorum animalium aliquod diu uiuere posse, propter quod callem illicitum sepius per atrium triuissent, negabat.



14. De contracto manifeste erecto.

Liceat [836 1Kb] adhuc ad laudem et gloriam Domini martirisque eius preciosi unum enarrare, cuius  nostra memoria gesti in presenti ecclesia, ubi uenerandum eius requiescit corpus, tot esse possunt testes, quot qui hoc idem uidere sunt superstites. Adolescentulus quidam a primis puericie annis claudus [837 1Kb] ecclesiam et quocumque procederemus cum scabellis perreptare [838 1Kb] , et continuis septem annis erga signa pulsanda, hostia seranda et reseranda, sedulus esse solebat;  cottidie ex fraternarum stipe elemosinarum alebatur, nec aliunde uiuere nouerat. Unde contigit, cum inter fratres sermo incideret de gyrouagis quibusdam, signa in sese [839 1Kb] facta mentientibus, ut si iste erectus foret, sine dubio hoc credi debere asseueraretur, quippe qui pre nimia simplicitate, nedum aliquid fingeret, longe prius falli quam fallere posset. Taliter apud nos septem paulo plus minusue conuersatus annis, quadam uice, sicut erat hilaris et ad exhibenda talia agilis, sed cetera omnino claudus et debilis, ad mensam fratribus occurrere festinans, criptam in qua sancti martiris est mausoleum pergit claudere. uenitur ad sinistri lateris hostium cui dum summis innixus articulis, pessulum obdere tenderet, sensit paulatim neruos [840 1Kb]  laxari, tybias a coxis disiungi, adeo ut non iam articulorum amminiculo subrigi, sed si [841 1Kb] se ita posse crederet, totus in directum ad hoc ualeret assurgere. Miratur ac stupet simplicitas adolescentuli nouam in se recte incedendi potentiam, nec unde sibi hoc contigerit [842 1Kb] intelligere ualens, nescio timore an pudore, rem nulli puplicat; it [843 1Kb] itaque incassum scabellis aliquamdiu, multo nunc quam ante uere debilis inpotentior. At [844 1Kb] tandem ex matriculariis quemdam ad se secreto aduocans, eidem quid donante Deo posset ostendit. Ille primum pre pauore rei inusitate fugiens, sed subinde resumptis uiribus rediens, tempus et ordinem curationis inquisiuit, illo simpliciter narrante cognouit, nobis narrauit, et ex illo scabellis in uirtutis testimonio  ante martiris tumulum derelictis, nouellos baculo sustentante didicit regere gressus. Contractum prius et post erectum uidimus, aliquantis eum postea annis uixisse uidimus, scabella in testimonium uirtutis retinemus. Hec ideo non dicimus, ut cottidiana Dei in nos ob sancti martiris meritum beneficia extenuare uelimus, que tot ac tanta sunt ut humanus ea uix comprehendere ualeat animus, sed ut his qui noua et inusitata mirari consueuere satis faceremus, et ut noua memorando ad disquerenda cottidiana studiosorum sollicitudo excitaretur.



15. Oratio ad sanctum Lambertum.

Iam ad te noster uertatur [845 1Kb] sermo, martir Christi inclite, seruulorum preces ne aduerseris [846 1Kb]  obsecro. Tu fonte euangelico maiorum rigans pectora, terram simul precioso irrigasti sanguine [847 1Kb] . Spiritus celum possidet, terra seruat cineres, nos eosdem ueneramur, qui terra et cinis sumus, ut peccata seruulorum que [848 1Kb] exsuperant harenas numero et pondere [848 1Kb] , tuo precatu deleas. Per tuum [849 1Kb] quo hanc ecclesiam fundasti, pastor, sanguinem,  quippe ipsam [850 1Kb] ex minima ferme exequasti maioribus, oramus, quod enutristi, plus tuere precibus. Non [851 1Kb] petimus augeri fundorum ex [852 1Kb] reditibus; fuerit hoc [852 1Kb] maiorum moribus preditorum, scientia pollentium, rem auxisse publicam. Nos minores sufficiat talium uel longe sequi uestigia sub te patre, te tutore teque dulci presule. Nullam tuarum ouium peccati contagio [853 1Kb] sinas esse morbidam, sed et si qua mortali labe est confecta, per lamenta penitentie tuo ouili rursus dignam esse facito. Depelle [854 1Kb] primum turgidam cum liuida filia superbiam. Absit ira, absint odia, nullum locum in fraternis cordibus habeat discordia. Foris pugne, intus rixe [855 1Kb] , tuo interuentu omnia sint pacata. Fugiat cum sodali gula turpis ebrietas,  cedant et inuicem pugnantia, luxus et auaritia, cedat et libido, animarum mille ferens naufragia. Obtine, quesumus, prece tua tibi seruientibus a Deo ueram cum pacientie benignitate humilitatem. Karitas non ficta in nobis cum fraterna regnet concordia, pax interior exteriora bella derideat [856 1Kb] , cum sincera sobrietate adsit cibi temperantia caro Dei adiutorio castitatis edometur legibus. Pro ambitu terrenorum appetitus ueniat celestium pro amore presentis seculi numquam dormitet horror iudicii, predonis ferrum retunde [857 1Kb] uisibilis, multoque magis hostes preme [858 1Kb] inuisibiles. Isti enim necant animas [859 1Kb] , illi nisi exteriora tollant, nil agunt amplius. Neminem de grege tuo uehemoht  illius crudelissimi, obnixe deprecamur,  sinas gutture absorberi [860 1Kb] ; sed si quem tuorum dentibus arripuerit, eum pro tuis meritis circumplectentis armille gratia per maxille foramen liberet. Ora [861 1Kb] pro spiritibus eorum, quos tibi hac in eadem ecclesia Dominus aggregauit [862 1Kb] retroactis temporibus. Ora postremo pro omnibus et uiam uniuerse carnis ingressis, et modernis qui eodem tendimus, et sequentis eui posteris, ut omnes simul ab auditione mala liberemur in aduentu iudicis. Ut hoc possis, aput primogenitum suum adiuuet te Theodoche optima, namque debet tibi suisque tecum seruulis. Concedat nos idem uestris meritis nos ita sibi uiuere, ut placatus nobis appareat in nouissimo  districti die examinis; cui sit cum eterno Patre et Spiritu sancto laus et gloria per infinita secula seculorum. Amen [863 1Kb] . Iam dudum longius a suscepti  operis intentione euagati sumus, petita uenia ad propositum redeamus



16. De sancto Huperto.

Igitur successit sancto Lamberto uenerabilis pater Hupertas  in ordine episcopali tricesimus; cuius uitam qui plenius nosse uolunt, ad uitam eius, que uirtutibus plena aput nos habetur descripta  , recurrant. Sed ne nos eum silentio preterisse uideamur, tantum de eo dicamus, quantum scientibus non sit onerosum, nec omnino ignorantibus obscurum. Hic cum ossibus beati Lamberti  Leodium transtulit sedem episcopii, que eatenus habebatur Traiecti. Ipse primum in humili Leodio, Deo opitulante, religionis posuit fundamentum, unam tantum ecclesiam ordinando,  eandemque pro temporis oportunitate fabricis ceterisque insignibus adornando. Ius ciuile oppidanis tribuit, uitam et mores ipsorum discipline freno composuit. Libram panis, libram uini, modiumque, que nobiscum perseuerant usque hodie, sapienter constituit [864 1Kb] . Tandem multis uirtutibus plenus, in senectute bona migrans ad Dominum , a semet dictatam in ecclesia, que nunc est apostolorum principis, apud nos accepit sepulturam. In qua cum post septuaginta annos corpore iam future resurrectionis gloria demutato inueniretur, obtentu Ludowici, filii Karoli Magni, in pagum Arduennam est translatus  , ibique ex [865 1Kb] satis amplis reditibus fidelium deuotione oblatis proprium illi conditum est monasterium  .



17. De sancto Floreberto.

Post hunc 31 episcopatum suscepit Florebertus, dictus quidem, ut uulgatum est, sancti antecessoris filius  . Quem si carnalis idem pater ante sancte religionis generauit habitum, nichil de dignitate derogari potest alterutri; sin uero spiritualis alter alteri patri erat filius, nichil obest, immo multum prodest, spirituales filios si bonis patribus contigerit succedere. Huius corpus cum Petro et Audoleco [866 1Kb] , qui occisi sunt cum beato Lamberto, uno compositum est sepulchro  .



18. De aliis 7 episcopis.


Tricesimus secundus sedit Fulgaricus [867 1Kb]  , 33us Agilfridus, ad quem Karolus Magnus  Desiderium Italie regem Leodium misit in exilium  . Cui successit 34us Gerbaldus  , postque illum 35us suscepit episcopatum Walcaudus [868 1Kb] ; cuius anno quarto, qui est ab Dominica incarnatione 814, Karolus diem clausit extremum. Walcaudo  1Kb] successit Eirardus [869 1Kb] in sede 36us , 37us Harcarius [870 1Kb] .



19. [871 1Kb] De Francone episcopo [872 1Kb] .

Tricesimus octauus possedit Franco Leodium , a Traiecto transuectam episcopalem cathedram, quam ibidem circiter 48 annos prudenter regere studuit, inter asperrimas fluctuantis seculi procellas. Huius enim tempore legimus   diram Nortmannorum gentem cum duce suo crudelissimo Godefrido a transmarinis  partibus nostros fines irrupisse, et ex Oceano quidem in Rheni partim in Mose alueos subito tantum euolasse exercitum, ut, relicto in fluuiis nauigio, incredibili pedum uelocitate utrobique terras percurrerent, et uastantes omnia cede et incendio illesi queque uellent, iterum ad naues uerterent. Adeo nescio quis terror diuine ultionis animos [873 1Kb] eorum quibus est cordi armis libertatem tueri, inuaserat, ut, nullam in armis spem ponentes, seruire quam rebellari [874 1Kb] maluerint . Sed et si qui tale aliquit temptassent, numerosam nostratum copiam paucis eorum sepius turpiter terga dedisse compertum est. Huic tante miserie inuictissimam retro Lutharingiam principis Lotharii crimen inuoluit,  qui dum honestos legitime uxoris amores illicitis concubine posthabuit, ipsos, quod dictum [875 1Kb] est nefas, sacerdotes in perniciosissimum erroris sui miserabiliter precipitauit consensum  . Namque adulterinam conuocantes synodum, falsis dant locum accusatoribus, ut reginam Tietbirgam arcessant adulterii. Illa dum contra querit excusare, acsi scortum repulsa, regali indigna  iudicatur thalamo, mecho dissimulante et scelus iam duplicatum occultante, quod quasi tristaretur iuditio episcoporum dulci sese priuari coniuge. Nec multo post a legalibus thalamis iniusto facto diuortio, non celat mechus quid [876 1Kb] maligno corde machinatus fuerit; cum Waldrada enim turpi uolutatur adulterio. Auditur hoc Rome; nuncius  huc statim a beato papa Nicolao mittitur, qui diligenter omnem rei ueritatem inuestiget. uenit ergo responsalis domni apostolici. Ut auditum Rome fuerat, ita uerum esse reperit: archiepiscopos Guntharium Coloniensem, Tietgaudum uero Treuerensem, tanti mali fautores deprehendunt simul et auctores, qui Metensem synodum  turpiter regalium nuptiarum iniusto fedauerint discidio. Conuocantur  Romam  cogente apostolica auctoritate cum Lothario rege archiepiscopus uterque. Rex de iniusto legalis matrimonii diuortio [877 1Kb] canonicis legibus insimulatur. Rex se esse laicum, canones ignorare confitetur; sed super hoc in omnibus se episcopali paruisse iuditio. Coniuge amissa, non negat se duxisse aliam, eo quod ita iuuenilis calor etatis poposcisset  . Quid ultra memorem? Thietbirga legitime debere esse regina, altera Waldrada scilicet adiudicatur adultera, archiepiscopi qui huiusmodi flagitio assensum dederant sacerdotali dignitate priuantur . Sed contempnunt infelices, rex et alter archiepiscopus, Guntarius uidelicet, apostolicam auctoritatem. Rex enim contempnit iusiurandum quo fidem legitime regine se seruaturum spoponderat,  et uolutabro potius delectatur adulterii: ille presumtuoso fastu diuinum audet celebrare officium. Ob quam rem illi ambo eisque consentientes anathemate dampnati sunt ab apostolico. Huius causa reatus adeo miseros fecit Gallie populos, ut, sicut supra memorauimus, Dei omnipotentis ira barbaram Nortmannorum gentem omnino sineret preualere nostratibus.  Tandem diuina  ultio regem ferit cum archiepiscopis [878 1Kb]  . Nam dum ficte ueniam ab apostolico querunt, atque inde humanitatem summi sacerdotis experti redeunt, intra Italiam peregrini interierunt.  Ea tempestate aiunt nostrum episcopum Franconem, non ferentem diutius indigenas uastari ab externis predonibus, tandem pro defensandis ecclesie rebus, pro uiduarum et orphanorum causis in libertatem uindicandis arma sumpsisse, in barbaros hostes sepissime fortiter dimicasse, donec a tanta peruasorum peste cum Dei adiutorio patriam liberauerit [879 1Kb] . Et quia pro hac necessitate crebro humani sanguinis effusioni interfuerit, memorant quod ipse spontaneus se officio altaris abdicauerit. Ipse amenum [880 1Kb] huic nostre ecclesie contulit lustinum [881 1Kb] ,  abbaciam Lobiensem  et preposituram Fossensem adquisiuit  . Quem omnipotens Dominus ut pius pater flagello suo corripere uoluit. et quicquit sibi in eo displicebat ad purum [882 1Kb] excoquere. . Nam ante finem uite diutino corporis fatigatur languore, anime, ut credimus, integratur sanitate, quam multis tribulationibus attritam celestibus apothecis credimus reconditam. Domus sancte Marie et [883 1Kb] sancti Lamberti terre creditos eius [884 1Kb] seruat cineres  . Circa idem tempus cathedra Coloniensis per septem annos pastoris expers  , uastata a Nortmannorum rabie urbe et ecclesiis sanctorum cede et incendio, propiciante demum diuinitate, Willebertum suscepit archiepiscopum  . Cuius tempore  domus sancti Petri, que adhuc ibidem presto est, ab ipso et ab aliis compluribus episcopis est dedicata, ubi pridie quam dedicaretur, ingentes demonum strepitus sunt auditi conquerentium se a noto propelli habitaculo.



20. De Stephano episcopo et Ricario.

Tricesimum nonum habuimus Stephanum , qui, eo quod Metensis ecclesie fuerit canonicus et protomartiris alumnus, de inuentione ipsius que cantantur responsoria edidisse dicitur.  uerum, ut de incertis taceamus, idem uitam sancti Lamberti simpliciter antiquitus dictatam   urbani sermonis expoliuit facetiis [885 1Kb] , et responsoria que in sollempnitate eius cantamus, composuit; scribens ad domnum Herimannum archiepiscopum, memorati Willeberti successorem. Idem ipse responsoriororum que de sancta Trinitate cantantur auctor fuit [886 1Kb] , quod nos quidem ignorabamus, credentes, quod fama habebat, nescio quem Hubaldum ipsorum fuisse compositorem. Sed infra hoc fere decennium, dum alique in armario reueluerentur cartule, insperato una ex his inuenta est a successore predicti uenerabilis Stephani nomine Ricario edita, cuius exemplar, ut fidem astruamus omnibus quicumque huius rei ueritatem scire uolunt, non ab [887 1Kb] re credimus huic inserere opusculo; quod in hunc modum continetur:



21. [888 1Kb] Exemplar testamenti in quo testatur Ricarius Stephanum condidisse responsoria de sancta Trinitate.


Omnibus [889 1Kb] sanctam Trinitatem confitentibus, Patrem et filium et Spiritum sanctum, Patrem plenum Deum in se, Filium plenum Deum a Patre genitum, Spiritum sanctum plenum Deum a Patre et Filio procedentem, non tamen tres Deos sed unum Deum, Ricarius Tungrensis ecclesie episcopus, gratia uobis et pax a Deo Patre et Filio eius domino nostro Iesu Christo et Spiritu sancto. Si aliquid utilitatis uel fructificationis in ecclesiasticis rebus nobis commissis ordinare ualemus, quantotius accelerare debemus. Idcirco nouerit industria fidelium, tam presentium quamque [890 1Kb] futurorum, quia uenerabilis uir, precessor  uidelicet noster Stephanus, in honore sancte Trinitatis quedam responsoria cum antiphonis nocturnalibus siue matutinalibus necnon uespertinalibus totumque ad plene officium dulcissime modulationis stabilire curauit, credens sibi sueque ecclesie liquido profuturum, si illi debitas laudes speciatim deferret, cui nichil addi uel minui potest, quia semper est quod est, cui proprium est quod [891 1Kb] sempiternum est, cui idem est [892 1Kb] uiuere et intelligere  . Hanc quoque semitam uestigii suprascripti firmiter incedentes, curauimus quoddam oratorium in ecclesia sancti Lamberti, ubi ipse quiescit, struere, atque in eo altare  statuentes [893 1Kb] , quamuis a cunctis fidelibus Deus et Dominus, uera et sempiterna unitas, in substantia ubique fideliter adoretur, quia [894 1Kb] una substantia est Pater et Filius et Spiritus sanctus, tamen in honore ipsius sancte Trinitatis dedicare maturauimus. Sequitur deinceps cuiusdam fundi ad idem altare traditio; unde, ut [895 1Kb] ibidem continentur, luminaria et reliqua diuine seruitutis iugiter adimpleantur sollempnia, que hic interponere superuacuum extimaui  . Actum est hoc Leodii sub die 16. Kalendas Decembris anno Domini 932 [896 1Kb] , indictione 5, regnante Heinrico rege gloriosissimo anno 15 [897 1Kb]  . Sed ad propositum redeamus. Idem uenerabilis uir  Stephanus nonnulla sancte ecclesie contulit utilia  , ex quibus est libellus ille  in quo unicuique tempori congruas per totum anni circulum compegit lectiones cum responsoriis, uersiculis, et orationibus quas collectas uocant, horis rite canonicis recitandas, scribens memoratum codicem Roperto Mettensium episcopo.



22. Item de Ricario episcopo.

Migrante autem illo feliciter ad Dominum  , paulo ante dictus Ricarius ex abbate Prumiensi nobis episcopus est ordinatus  . Hic ecclesiam, in qua sanctus Hupertus primum requieuit, ampliauit, et in honore apostolorum principis consecrauit  , deputans illic tantum prediorum, unde usque nunc 30 fratres canonici uictus et uestitus habent sufficientiam.



23. [898 1Kb] De aliis episcopis quatuor [899 1Kb] .

  Hic  quadragesimus quadragesimum primum Hugonem [900 1Kb] habuit successorem . Hugoni  subrogatus est 42. Farabertus ex abbate Prumiensi  . Post hunc  Ratherius, genere nostras, a ueronensi episcopatu primum deiectus  , in sedem Leodicensis [901 1Kb] adsciscitur pontificii 43 . Nec tamen usque in finem uite sue eius honoris est potitus; nam dum in mores hominum tam scriptis quam dictis inueheretur equo mordatius, hoc non ferente potentum insolentia, a nostra sede nichilominus deiicitur  , indultisque sibi aliquantis episcopii ad usum uite agellis  , quadragesimo quarto locum dedit Baldrico  . Cuius Ratherii nonnulla aput [902 1Kb] nos multo sale condita habentur opuscula; hodieque auditorum conscientias acerbe solet confricare  .



24. De Eueracro [903 1Kb] episcopo.

  Baldrico post paucos amministrati [904 1Kb] episcopatus annos defuncto  , Eueracrus [905 1Kb]  Cisalpine uerone [906 1Kb] prepositus, que uulgo Bunna dicitur, 45. nobis constitutus est episcopus , annuente Brunone archiepiscopo, eodemque ut aiunt duce, cuius prouidentie tunc temporis intererat  uniuersa huius regni negotia dispensare, Otone imperatore primo circa alias regni partes occupato. Hic cum eleganti morum probitate, liberali adprime honestatis scientia, cum iam pridem aput illius temporis nostrates funditus liberale studium cum memoria absoluisset  , ille scolas per claustra stabilire curauit; quas ipse uicissim non indignum duxit frequentare, lectiones maiusculis tradere, si  quid minus in lectione intelligerent, benignissime identidem inculcare, spondens, que non tam facile paterent intellectu, se eis uel cencies enodare. Si quando autem eum contingeret, aut ad palatium, aut  in expeditionem longius ab hac urbe discedere, quos reliquisset scolarum magistros, litteris animare, ipsis crebro dulci carmine alludere solebat, adeo quibus presens congaudere non poterat, uti erat imperialibus edictis obnoxius, sepe ab Italia, sepe [907 1Kb] a Calabria, ut caros filios, ad [908 1Kb] studia incendebat. Nec ante a tam preclaro labore destitit, donec multos ex rudibus tam spiritualibus quam secularibus disciplinis breui perfectos reddidit. Et, quia paulo ante mentio incidit Calabrie, quiddam [909 1Kb] quod ibidem contigit illo presente, non pigeat memorare. Imperator cum exercitu longe per agros diffuso Calabrie fines tenebat  , cum ecce repentinum omnes ingenti pauore solis perculit [910 1Kb] deliquium  . Namque, ut  audiui referentem domnum Wazonem episcopum, cum multum diei superesset, uident, deficiente paulatim sole, cum adhuc maturus foret, diem quasi iam uesperascentem nigrescere, et ceu sub noctem greges peccorum a pascuis stabula auesque auiaria petere. Unde nostrates qui [911 1Kb] ibidem forte tunc aderant, incredibili pauore exterriti [912 1Kb] , nichil aliud quam diem iuditii putant imminere, et ualida armatorum manus, que multas urbes egregiis uiribus excidisset, multosque rebellantium populos ferro perdomuisset, hanc alienam rutilantibus stellis noctem in tantum expauit, ut incredibili anxietate diuersas quasi tutande uite exquireret latebras. Sic alii uasis uinariis, alii cistis, alii sub carris turpiter sese recondunt; quisque pro  lucro uite [913 1Kb] computat [914 1Kb] , si quod pro hac inusitata nocte sibi reperire queat latibulum. Stupet super his prudens antistes, non de eglipsi solis, cuius naturaliter facte optime nouerat rationem, sed de irrationabili tot uirorum fortium formidine, quos minimo terrori fore suspicabatur hostibus, in quorum medio consederant, si rem naturalem ita timuisse ab illis fuissent auditi. Sicque ut in suis quisque castris paruo, ceu putabant, leti discrimine latitabant, singulos ipse circuiens, ignauie accusare, innate uirtutis ammonere studebat, arguens probrose satis, cur [915 1Kb] , qui his orti fuerint maioribus quorum nemo ullis aliquando rerum asperitatibus succubuerit,  quique ipsi durioribus sepe superandis assuefacti fuerint, ex hoc naturali solis defectu animis tam facile labefactari potuerint. Fortissimi, inquit, bellatores, qui per mille periculorum facies tociens egregio uestro nomini insignes rapuistis uictorias, surgite, queso, nil timentes surgite, uirile robur, quod turpiter dormitantes amisistis, resumite. Pudeat naturales elementorum uices horrere. Nil de uite periculo agitur, nullus de inflicto cum hostili dextra cruor stillat uulnere; innoxie tantum hunc erem inuoluere tenebre, quas paululum post cernetis [916 1Kb] illucescere redintegrato lumine; ceterum in tuto sunt omnia. Tandem his uerbis expergefacta uano terrore sopita tot heroum pectora agnoscunt, post paululum, lucidum orbem Phebee lampadis   sensim in proprium reformari [917 1Kb] statum; uident diem terris redditum, quem paulo ante nimis trepidantibus animis spectauerant ablatum; suusque illis horor postmodum iocundo fit ludibrio. Multa idem episcopus a suis sepe perpessus, cum retribuere posset, cum pacientia superauit, nullam pro iniuria sua uolens reddere uindictam. Unde contigit ut, dum ciues Leodicenses domum eius ui irrupissent, et rubeos Wormacensis uini riuos a monte quo nunc ecclesia sancti Martini  sita est, usque in Mosam deduxissent, ille hoc equanimiter ferens, nullam aduersariis pro hac temeritate uicem rependere quesiuit. Et quamuis innumeris premeretur molestiis, et multa familiaris rei angustia, quippe qui a [918 1Kb] uiris militaribus episcopio [919 1Kb]  appendiciis priuatus esset uillis, duas tamen nobiscum [920 1Kb] condidit ecclesias , quarum unam in beati Pauli  , alteram in beati Martini honore consecrauit  , singulis triginta fratres canonicos deputauit, terciam in honore beati Laurentii cepit, sed non perfecit. Cuius corpus post 12 episcopatus annos terre est redditum in ecclesia beati Martini   .



25. De Nokero [921 1Kb] episcopo.

Substitutus est Eueracro [922 1Kb] 46 Nokerus  , genere quidem Alamannus  , sed admodum omni morum elegantia insignitus, paterna dilectione  erga ecclesie filios nostras fieri studuit. Ut enim paucis plurima perstringam, omnia aput nos tam exterius quam interius meliorauit et ampliauit, domum sancte Marie et sancti Lamberti, sicut in presentiarum est, cum ornamentis, claustro et edificiis episcopii renouauit, urbem muris dilatauit et reparauit  . Multa auferens incommoda, plura huic nostre ecclesie contulit commoda, inter que miseros Leodicenses liberare studuit a munitissimo et factiosis hominibus semper fecundo Montis Caprarum  castello. Quod quam damnose fuerit ipsi Leodio, haut longe hinc distantes fidelibus oculis subiecte attestari possunt eiusdem oppidi [923 1Kb] ruine. Erat enim, preter naturalem ex situ [924 1Kb] loci munitionem, edificiis editioribus exstructum, tribus  ecclesiis  ornatum. In quarum una 12 presbyteri ad seruiendium Deo erant deputati, ad quorum usus respiciebant de adiacentibus uillis nonnulle decimarum partes, et preterea quorundam ex integro agrorum usufructus. Que omnia quum post ipsius oppidi excidium  in suas [925 1Kb] sueque [926 1Kb] ecclesie utilitates posset retorsisse [927 1Kb] , quippe qui et antistes eius dioceseos foret, et in palatio Ottonis tercii adhuc pueri inter primos consiliarius esset  , simul ut a loco suo inuidiam facti transferret, maluit sedem regiam  honorare his que prius ad memoratum oppidum erant appenditia. Unde et in oratorio sancte Marie, quod est Aquisgrani, quantus illic antea inerat numerus clericorum, tantumdem adauxit ibidem [928 1Kb] Deo seruientium, sibi sueque  credens sufficere ecclesie, si fideles eius tantum liberos esse liceret a molestissima improborum hominum, qua eatenus uexabantur, oppressione, cuius tota erat causa eiusdem oppidi refugium.



26. Quam sapienter cuiusdam potentis cupiditatem eluserit [929 1Kb] .

Studuit uir idem preclarus, in prouidendo filiorum saluti linceos habens oculos  , ab his cautum  esse, que aliquo modo posteris noxia esse poterant. Unde in uno quod refero  , et insidie humane malitie prudenter obuiauit, et magnificentiam Creatoris deuote honorauit. Erat in huius urbis editissimo loco  spacium quod talis uideretur capax esse edificii, unde reliqua urbs ab eiusdem arcis habitatoribus uiolenter posset inpugnari [930 1Kb] . Huius edificandi copiam cum quilibet in armis prepotens expetisset, quasi inde totam urbem et uniuersas episcopii facultates contra hostiles insidias defensaturus, intellexit prudens antistes uersutam hominis nequitiam, et si quod petebatur annueret, rem omnem in contrarium esse uertendam, ita plane ut qui defensionem promisisset ecclesie, ipsi episcopo uim inferret, clerum et  populum opprimeret, postremo cuncta illuc appenditia [931 1Kb] sibi pro libito diriperet, hac perniciosa fretus municione. Assumpta ergo euangelici serpentis astucia, uultu quidem quasi benignissimas eius precibus aures accommodaret, pro tempore simulauit, corde autem quomodo domestici hostis obuiaret insidiis altiori consilio deliberabat, cum interim, differendo rem usque in quemlibet certum diem, hominem iam in spem potiunde uoluntatis adductum suspendit. Nec multo post, accersito archidiacono eidemque [932 1Kb] maioris ecclesie preposito, nomine Rotperto, secreto dolos occulti peruasoris aperit. Suadet, monet, immo iubet, ut faxit ibidem pocius fundari ecclesiam in honore uictoriosissime crucis, cuius uirtute magis quam omnibus [933 1Kb] mortalium  armis seque suaque omnia tuta esse posse certum teneret; atque ut eiusdem ecclesie ante prescriptum diem maturet fundamenta locari, propensius indicit; prebet [934 1Kb] insuper ad hoc maturandum larga satis impendia, spondens profecto que ille ad hec aut nollet aut non posset inpendere, se in nullo necessario illi defuturum auxilio. Ille autem boni presulis artibus instructus, ante condictum  diem ecclesie in honore sancte crucis fundamenta ibidem locare studuit, beneficium quod ex dono episcopi tenebat, illuc destinauit, uoto insuper addens quicquit de suo uel haberet uel habiturus esset. uerum ubi impio iam dicto peruasori compertum est eo loci fundari ecclesiam, ubi arcem sibi uana spe futuram [935 1Kb] spoponderat, non sine multis querelis atque conuiciis recurrit ad episcopum; illum perfidie accusat et fraudis Alemannice, qui sententiam mutasset, atque ubi ipse domum postulasset, ibi fallax promissor ecclesiam fundari mandasset. Episcopus autem contra magis ut morem gereret armipotentis [936 1Kb] persone, quam deseruire uolens falatie, diu manet in dissimulando eius rei conscientiam; atque ad satisfaciendum ei, cuius  moribus habebat deseruire, in tali temporis necessitate, ipso presente, memoratum accersiri iussit prepositum, quid struat, qua spe, qua fidutia, cuiusue iussu hoc ceperit [937 1Kb] , non sine multa quasi indignatione rogitat. Ille autem cum summa humilitate, nullo temeritatis studio, pro nullius odio [938 1Kb] , immo hoc ob Redemptoris eiusque reuerende crucis impensius optinenda suffragia, ad [939 1Kb] hoc sese esse adductum respondet. Terram, inquit, ibidem inueni uacuam per multos annos alicuius utilitatis immunem; uisum est mihi illam ecclesie sancte crucis, cuius et fundamenta struere cepi, maxime esse idoneam. Quod si [940 1Kb] aliter uestre, domne presul, sedet sententie, siue placet domus Dei fundamenta in predonum commutari refugium, nil mea  intererit [941 1Kb] bone uoluntatis; si qua est ex me, merces mihi a Deo non deerit. Si quis autem ne hec ecclesie in honore Dei consummetur [942 1Kb] obstiterit, super hoc peccati immunis [esse] non poterit. Audiens hoc episcopus, iam sedato uultu, quasi iram reprimens: Si quid aliud, inquit, ibi cepisses, pro certo id frustra esset, fidesque amico promissis inconuulsa maneret. At nunc quandoquidem saluator crucis sue uexillo hunc locum per te destinare uoluit, quod cepisti inconcussum conseruabimus, immo que poterimus supplementa suppeditabimus. Iniuriam namque Creatori inferimus, si posthabito [943 1Kb] eo [944 1Kb] spem uane salutis in armis hominum posuerimus. Ita profecto dolus eius qui iam rapina animi peruaserat ecclesiastica, laudabiliter satis splendida, admodum non  fraude, sed industria pontificis compescitur. Aedificium ecclesie cum claustro et congruis pro loco officinis consummatur [945 1Kb] eademque in honore sancte crucis dedicata, agris et decimis donatur;  unde 15 fratribus uictus et uestitus solatia penderentur.



27. De ecclesiis sancti Dyonisii et sancti Iohannis.

Alia nichilominus ipsius amminiculo condita est ecclesia a Nithardo custode maioris ecclesie in honore beati martyris Dyonisii. In qua primum quidem 20 aggregati [946 1Kb] sunt canonici, procedente uero tempore additis decem in tricenarium ipsorum numerus excreuit. Ipse uero preterea suo nomine ecclesiam in honore beati Iohannis euangeliste construxit  et dedicauit, 30 fratres canonicos ad seruiendum Deo ordinauit, fundos a se adquisitos, unde sufficiens illis uictus et uestitus esset, deputauit, corpusque suum, quod et factum cernimus, ibidem sepeliri mandauit.



28 [947 1Kb] . Quanta illi cura erga educandos pueros fuerit.


Maxima illi circa educandos pueros erat sollicitudo, eosdemque cum ecclesiasticis disciplinis instruendos, adeo ut quocumque uel ad proxima uel ad longinqua loca  pergeret, scolares adolescentes, qui uni ex capellanis sub artissima non aliter quam in scolis parerent disciplina, secum duceret, cumque his librorum copiam ceteraque arma scolaria circumferri faceret. Sicque fiebat ut quos plerumque rudes et illiteratos a claustro abduxisset, et ipsos quos prius magistros habuerant, in litterarum perfectione redeuntes superarent. Sed uereor ne huiuscemodi se tueantur exemplo, qui  e scolaribus alis in curias regum et episcoporum querunt erumpere, et, discipline iugum detrectantes, leuitati animum dare contendunt, quos ego [948 1Kb] felices iudicauerim, si in nullo ab istius exempli disciplina exorbitauerint. Nam si nunc temporis inter strepitus curiarum studia bonarum arcium haut secus quam in claustri [949 1Kb] quiete constiterit ualere, de remissiori ad arciorem discendi uiam non negamus conuolari debere. Sin autem longe est res e contrario, immo quia [950 1Kb] est, cesset ultra lasciua etas falsas instabilitati sue causas pretendere, quia quod in tranquillitate claustri neglexit, uerum est quod nequaquam in tumultuantis seculi turbine possit assequi, quamque [951 1Kb] o si nostris temporibus tam aurea possent reuocari secula, ut in capellis tam imperatoris  quam episcoporum nil magis appeteretur quam cum litterarum studio morum disciplina! At nunc quia [952 1Kb] longe res est contra, nos quoque ad nostrum Notkerum reuertamur.



29. Qui et quales sub eo coaluerint [953 1Kb] .


Cum ad honorem ecclesie sue tam diligenter et ingenuos et eos qui essent ex fideli familia ecclesie, quorum nonnullos sepe a pregnantibus etiam expostulasset matribus, tam diligenter alendos esse censeret, tunc aliarum nichilominus filios ecclesiarum, qui sibi a studiosis committerentur cepiscopis siue parentibus, gratanter suscipiebat. Multique tantam apud eum Deo donante assecuti sunt perfectionem, ut idonei rectores fierent animarum. Ex illis enim multe ecclesie se gauise sunt pastores habere, quarum Salzburgensis ecclesia archiepiscopum habebat Gunterum, Cameracensis duos alterum alteri succedentem, Ruothardum  et Eclewinum [954 1Kb]  Wirdunensis Heimonem, Tullensis  Hezelonem, Traiectensis Adeboldum, licet a multis preterea non episcopis, qui similiter sub eo coaluissent, quamplurime correcte sunt ecclesie. Ex quibus Durandus postea noster episcopus Bauenbergensem [955 1Kb] ecclesiam religionis et arcium liberalium disciplina illustrauit, Otbertus cum aliquibus aliis secum hinc abductis uitam Aquensium clericorum, perneciose contagio licentie retro deprauatam, ad sanctam religionis, in quantum potuit, normam reducere studuit [956 1Kb] . Quid dicam de Hupaldo, qui, dum adolescentulus a scolari disciplina hinc aufugisset, Parisius uenit, canonicis sancte Genouefe uirginis adhesit, in breui multo scolarium instruxit? Ubi cum aliquamdiu moraretur, interim uidelicet cum a domno Notkero episcopo nesciretur,  tandem canonica episcopalis sententie executione compulsus est redire; digressusque inde, prosequentibus eum cum multo fletu amicis in breui sibi conciliatis, studii [957 1Kb] et moralitatis nonnulla ibidem reliquit uestigia. Contigit autem non multo post Notkerum episcopum, ut conciliaret amicicias inter Ruopertum Francorum regem et imperatorem nostrum Heinricum Parisius deuenire  , cum [958 1Kb] memorate beate Genouefe uirginis canonici ad eum deuotissime concurrerunt, humillime petentes ut in anno per unum mensem Hubaldo aput eos manendi copia daretur. Episcopus autem bonum testimonium de conuersatione canonici gratanti animo accipiens, illis quidem, ut si cum eis tres men es morari uellet, ultro concessit, illum autem huc  rediens gratia et donis muneratum, ad uirtutem amplius accendit. Qui postea sub Baldrico Pragam  Bemie ciuitatem transmissus, cum nonnulla ibidem Christiane religionis documenta dedisset, ad nos cum maximo honore remeauit. Multi preterea sub tanto patre enutriti, religione et studiis liberalibus diuersa illustrauere loca, cum in suo [959 1Kb] quidem loco quicquit ubiuis studii uel religionis esset, uigere adlaborauerit. Idem prudenti consilio predia ecclesie in tres [960 1Kb] equas porciones diuisit, quarum unam suis et successorum usibus, alteram Deo seruientibus per ecclesias et per monasteria, terciam his qui miliciam exercerent concessit. Multosque consilii et bonarum arcium studiis informatos uite et moralitatis sue imitatores reliquit, qui quas [961 1Kb] uidere noticia discipulorum de magistri elegantia nequaquam sinit dubitare.



30. Quod mitis fuerit humilibus, terribilis superbis.


Erat enim pauperibus mitis, superbis, diuitibus terribilis, bonis quibusque mansuetus, iniquis et factiosis hominibus metuendus, potentibus uenerabilis, mediocribus amabilis, admirabilis sapientibus, indoctis eruditor clementissimus, senum atque debilium baculus, iuuenum et adolescentium corrector studiosus, prouidus in consilio, circumspectus in facto, clarus in eloquio, discretus in silentio; quem summi proceres, antistes, dico, Romane urbis, pariterque imperator, tanto honore duxerunt [962 1Kb] ut alter eorum, papa uidelicet, in dicceptationibus presulum Cisalpinorum uice sua sequestrum  , sepe esse iusserit, imperator uero in disponendis regni negotiis primum habuerit. Hic tanti habitus extrinsecus, talis erat interius,  qui numquam nec in se [963 1Kb] nec in aliis familiarius sibi adherentibus torpori locum esse uoluerit, dum ipse cum clericis euoluendis atque iterandis diuine Scripture paginis iocundissime intentus, laicos nichilominus adolescentes, quibus alendis sua seorsum erat disciplina, etati et ordini suo congruis artibus inplicauerit. His et talibus insistens laboribus pater uenerandus, 36 inreprehensibiter in episcopatu exegit annos  ,  multosque nequaquam a nobilitate sua degeneres reliquit filios. Quorum nonnullos nos uidisse meminimus, inter quos pie memorie domnus Wazo uelut Lucifer inter minores stellas enituit. Qui cum in ipsius capella primo quidem minimus et fere abiectus librorum abbaci [964 1Kb] que gerulus coaluerit, succedente paulalatim  ualentis ingenii progressu, tandem ad regendas maioris [965 1Kb] ecclesie scolas, ipso domno Rothero  episcopo iubente, euolauit. Cuius exemplis imbutus et doctrinis instructus, adiectis insuper propriis ex diuino munere uirtutibus, nostris quoque magistrum representare studuit temporibus. De quo suo in loco, quantum Deus donauerit, lacius dicere habemus.



31. De Balderico episcopo.

Quadragesimus septimus episcopatum suscepit Baldericus, generis et morum nobilitate insignitus.  Qui cum in pluribus sepe rebus boni antecessoris inniti contenderet [966 1Kb] uestigiis, tum in ecclesiis honorandis Dei earumque rebus agendis magnificus fuisse habetur, adeo ut nullam ecclesiam uel monasterium in episcopatu preterierit , quod non aliquo uel agrorum uel  decimarum usufructu donauerit  . Et, licet excrescente fratrum aliorumque propinquorum numero, in multas particulas diuidende hereditatis angustia, carnaliter timeri posset consanguinee posteritati, maluit tamen ex prediis suis magna ex parte ecclesiam et pauperes Christi facere heredes. Unde contigit ut Pannardum oppidum, alodium suum, maiori eccclesie ad usus fratrum, et ecclesiam ad sustentandos uictu 24 [967 1Kb] egenos condonauerit, cum preterea comitem Arnolfum  cum uxore nobilissima Liutgarde ad hoc exortando adduxerit, ut liberis orbati ecclesiam sibi pro animarum remedio heredem facerent. Eius tempore Gerhardus Cameracensis ecclesie episcopus  cum fratre suo  Godefrido monasterium Florinense  , in honore sancti Iohannis Baptiste constructum, et commoda satis pro modulo suo prediorum parte honestatum, matri Domini sanctoque Lamberto martiri contradidit  . Cui monasterio, ne quit Deo ibidem seruientibus minus suppeteret, idem domnus Baldricus episcopus duas ex sese gratantissime addidit ecclesias  . Ipse presente sancto Heriberto Coloniensi archiepiscopo, a beato antecessore Notkero constructam domum sancte Marie sanctique Lamberti dedicauit, cum dehinc tertia die ecclesia  , quam uir gloriosus Godescalcus maioris ecclesie prepositus ex alodiis suis, unde 12 canonicis fratribus uictus et uestitus sufficiens foret, dotauit  uidens autem quia, pro mediocritate loci ab antecessoribus constructe sufficerent 8 ecclesie canonice religionis, dignum duxit etiam monasterium struere, ubi arctor uita sub beati Benedicti regula duceretur, ut eorum mens qui ibidem inessent, eo magis studio orationis esset intenta, quanto a secularium curarum turbine esset libera.  Cepit ergo fideli deuotione in honore beati Iacobi apostoli locare fundamenta monasterii , cuius criptam, in qua nunc ipse corpore requiescit, cum perfecisset, et in honore beati apostoli Andree dedicasset, pauca ad opus Deo inibi famulantium predia constituit, reliquum opus semiplenum et non altius quam usque ad fenestras, die occupante extrema, dimisit; et ipso die eademque  hora qua prelium apud Flardenges  committebatur, in quo maxima nostratum cedes facta est, uitale [968 1Kb] flatum exhalauit 



32. De Wolpodone [969 1Kb] episcopo.

Huic 48. uir Domini Walpodo successit. Qui apud Ulterius Traiectum  sub religiosis admodum patribus in ecclesiasticis claustralis uite adoleuit disciplinis, quibus postea, de bono discipulo optimus magister effectus, subditorum uitam exercere studuit. Et, licet prepositus factus exteriorum curam suscepisset [970 1Kb] , adprime tamen regendis interioribus constanter inuigilauit, et se ipsum quidem ante omnia suauissimo Christi iugo subiiciens, alios secum intra anguste illius uie [971 1Kb] oras, que ad uitam  ducit , tam exemplis quam documentis cohibebat. Senioribus filium, iuuenibus fratrem, adolescentibus se patrem exibebat, quorum lasciuam [972 1Kb] etatem hinc arciori disciplina reprimebat, hinc ipse per se sacre Scripture lectionibus erudiebat; nullusque alicui locus euagandi, aut quoquam a sancte religionis tramite exorbitandi sub eo locus erat.



33. Qualiter episcopus factus uixerit.

Hunc ob eximie uite meritum imperator Heinricus miro karitatis affectu amplectebatur; qui et eundem inuitum ab claustrali quiete abduxit, et secum in capella aliquandiu commorari uoluit. Huius ergo episcopatus [973 1Kb] sede pastore uiduata, inspirante  [974 1Kb] ut credimus Deo, huic beato uiro nec opinanti, immo amarissime flenti, eiusdem regendi securus curam committit . In cuius nimirum gradus culmine nil de prioris [975 1Kb] uite statu remittere, immo rigore intentiori corpus institit edomare, ne, ut ait apostolus, aliis predicans ipse reprobus efficeretur  Nam preter certissimam qua sub oculis superni inspectoris [976 1Kb] afflicto corpori inperitabat disciplinam, ieiuniorum et uigiliarum impiger executor extitit. Nil illi dulcius erat, quam si cui [977 1Kb] itidem [978 1Kb] cordi esset explorare; quorum aliquos si quando [979 1Kb] aut in angulis aut circum altaria inuenisset, hos magni pendere et donis honorare consueuerat, nullum a quo Deum timeri sciebat negligere [980 1Kb] , a quo autem  Dei seruitus negligeretur, nullius momenti ducere. Eidem, statura procero, non ex carne sed ex ossium mole uenerabilis inerat corpulentia, cui dupla quam cuilibet exili corpore refectio esset necessaria, ut uidemus in hominibus eiusmodi. Quod [981 1Kb] tamen corpus suum tali magnitudine uastum cybario pane atque aliis cibis communioribus longe citra saturitatem [982 1Kb] reficiebat, et lauciora quidem et exquisita que sibi apponerentur manibus, ac si ea in momento esset uoraturus, contrectans, nichil de his sibi indulgere uolebat, sed omnia pauperibus distribuebat, se gulosum, se edacem esse accusans, qui necdum multorum uel secularium parcitatem assequi posset, licet, ut dictum est, longe minus quam inmenso [983 1Kb] corpori sufficeret uictus acciperet. Enimuero cum  in mensa sibi parcissimus, pauperibus esset humanissimus, tum alias [984 1Kb] nichilominus cuiuscumque modi egenis largitor erat tam profluus, ut quecumque sibi ipsi posset fideli furto subtrahere, nichil pene sibi retinens, per manus pauperum omnia Christo reddere non cessaret. Unde plerumque pallia, tapetia, uel quelibet episcopii ornamenta contra pauperes, qui ea nocturnis horis a domno presule accepissent, precio quo possent a camerariis redimi opus erat. Quid de uigiliis et orationibus, quibus exequendis adeo studiosus erat, ut multas hibernas noctes insomnes continuaret, sanctorum limina circuendo et pauperum manus, qui sese per nota uiarum diuerticula diuisissent, largiter  replendo? Attestari solet quidam de his qui familiarius sibi adherebant, quod inter lauandum pedes  eius frigore et glaciali uiarum asperitate adustos uiderit, ut ex usu eiusmodi deambulationis sanguinem ab interioribus elicitum in utroque pede constaret occaluisse.



34. Quid placaturus imperatorem Heinricum fecerit [985 1Kb] .

Iratum contra se imperatoris Heinrici animum placaturus, consilio suorum aliquantum pecunie contraxerat, quam ut eidem [986 1Kb] pro gratia eius [987 1Kb] offerret, Colonie occurrere deliberauerat   Set subinde retractans animo cur non pocius daretur largitori omnium, in cuius manu corda sunt regum: offenso celorum dominatore, frustra terrenum principem placari; itemque Creatore placato, quantumlibet sublimati hominis minus  contemni debere; cepit ipsa qua in crastinum profecturus erat nocte que collegerat fideliter dispergere, et inter eundum adeo expendere omnia, ut ne unam quidem ex memorate pecunie summa ad placandum principem sibi retineret siliquam. Itaque fama, quibusdam deferentibus, ad aures imperatoris precurrerat [988 1Kb] , episcopum Walpodonem ad conciliandam sibi gratiam ipsius non paruam auri argentique copiam cegisse [989 1Kb] ; cum ecce, expectans quando hec ad cameram suam afferretur, iterum audit deputatam sibi ut, crediderat [990 1Kb] , pecuniam pauperibus esse distributam. Et licet in aliis sane perfectum aliqui [991 1Kb] contendant hunc orthodoxum uirum contra auariciam minus consuluisse, in hoc tamen facto uenerabilis episcopi equitatis contra  se ipsum censuram tenuit. Et qui, si carnales sequeretur affectus, succensere [992 1Kb] habebat, ex splendido [993 1Kb] illo suo contemptu unde eum amplius amaret inuenit, suamque uanam potentiam in hac parte a bono sacerdote derisam esse oppido gauisus est. Sicque magis celebre huius nomen episcopi nichil largiendo in aula regia est effectum, quam aliorum quorumque presulum, qui, creditas sibi spoliantes ecclesias, mimos ceterosque palatinos canes ditare contendunt, ipsique scurrilibus stultiloquio et turpissimis circa reges adulationibus inseruire non erubescunt. Huius ueteris nouique morbi antistes hic noster omnino inmunis, male blandientis seculi lenocinia fortiter calcabat, ad celestia toto corde  suspirabat, et per duos semis annos quibus in episcopatu uixit  , preter spontaneam qua corpus  seruituti subicere non cessabat afflictionem, continua stomachi infirmitate laborauit, eoque [994 1Kb] magis anime uires roborans, erga subditos tam monitis quam exemplis ecclesiasticis rigorem auxit disciplinis. Multique a leuitate, quam retro fuerant sectati, ad grauitatem morum conuersi, inniti uestigiis sanctitatis eius sunt conati.



35. De uocatione eius.

Celebratis, ut solebat, in spirituali iocunditate pasche diebus , sentit se uocante Deo ad perhennis pasche gaudia inuitari, cum ingrauescente quidem morbo premortua ulterius non ualens sustentare membra, spiritum celo intentum psalmodia [995 1Kb] et diuine legis meditatione roborabat, uilibus stramento et superiecto nudus incumbens  cilicio, fratresque, qui sibi assistebant, saluberrima exhortatione contestans ut eam, quam sibi instare cernerent, horam presenti exemplo reformidare discerent. Cumque idem sepius iterasset, conuersus ad Iohannem archidiaconum, postea prepositum, ipsi identidem inculcabat [996 1Kb] , neminemque a foribus domus in qua iacebat arceri uolens, omnibus admissis sui morientis prebebat spectaculum, ut tanto cuique sua caro in puluerem redigenda uilesceret, quanto abiectius hanc in episcopo emori uiderent. Nec defuere interim antiqui illius draconis insidie, qui, more suo explorare uolens si quid suum in egrediente [997 1Kb] sancta anima inueniret, propter uestigia iacentis astitit. Quem ille uisum agnouit, mox orando cum aspersione aque  benedicte repulit: Nequaquam, inquiens, o sceleratissime tenebrarum accola, donante Deo tibi preda ero; nullam partem habiturus cum sinistris, lucis [998 1Kb] mansione fruiturum me confido cum dextris. Orat  deinde circumstantes, sine intermissione psallere pro sui exitus expectatione, ipse incipiendis psalmis antiphonas, itemque finiendis collectas inponens; et ut hoc efficatius uel pocius posset, os et linguam uicina iam morte siccatam aqua infusa madefieri iubebat. Tandem oblata Saluatoris crucifixi imagine, capud suum eiusdem petit admoueri uestigiis, et inter salutandum et inexplebili dulcedine adosculandum [999 1Kb] crucifixo Domino, cuius imaginem foris amplectebatur, reddidit spiritum  . Ad cuius corpus in beati Laurentii martiris monasterio tumulatum  quicumque ex fide petunt, diuersi generis languorum medicinam inueniunt, eiusque meritorum apud Deum efficatiam tum ex me ipso, tum ex aliis sum expertus, quorum  nota fides et auctoritas de rei geste ueritate non sinit dubitare. Que nos huic opusculo inserere deuitauimus [1000 1Kb] , partim quia [1001 1Kb] ad alia festinamus, partim quia [1001 1Kb] de relatu miraculorum nondum peruulgato diiudicari deuitamus, sed posteris fideliter scribenda relinquimus  .



36. De Durando episcopo.

Quadragesimus nonus subrogatus est Durandus  , natus quidem ex humili genere, seruorum memorati Godescalci prepositi, sed admodum pollens nobilitate ingenii. De quo fertur quod, cum idem dominus suus manus sibi dare uellet, ut mos est, et sacramentum facere, cum magna reuerentia de sede episcopali eidem [1002 1Kb] assurrexerit et hoc fieri humiliter recusauerit, asserens se pocius  seruum domino suo debitam seruitutem exhibiturum.



37. De Reginhardo episcopo.

Huic defuncto  et apud Sanctum Laurentium tumulato  successit Reginhardus  , qui conlitteralis  archiepiscopo Heriberto, eximie sanctitatis uiro, perfectionem in ecclesiasticis assecutus fuerat disciplinis; a quo et prelatus canonice apud ueronam, que usitatius Bunna uocitatur, institute, eandem strenue pluribus annis rexerat. Hic bonis bonus, peruersis studio erat molestus, mitem sese pauperibus, asperrimum quoque iniquis exibebat diuitibus. Eius tempore non parua exulum copia ex occidentali [1003 1Kb] regione in hanc urbem confluxit, qui patriam et dulcia arua linquentes  , ut ipsi ferebant, predis et incendio in solitudinem redacta, paruulos suos miserabiliter circumferentes, ab ignotis gentibus stipem mendicare cogebantur. Horum cottidie concurrentium turba cum aliquantum grauis esset indigenis cibos  manu et arte querentibus, propter cemendi panis angustiam, qui tante plebi minus posset sufficere, hic domnus episcopus ad conciues nostros paterna usus est ammonitione, ut unusquisque huiusmodi egenis studeat [1004 1Kb] pro posse misericordiam impendere, qui [1005 1Kb] autem aliquid largiri nequeat, uel nullam eis molestiam inferat; humanam mentem horum exemplo tangi debere, quod similis casus quandoque ingrueret [1006 1Kb] uicissitudo, non aliter sibi ab eisdem forsitan panem expetitum iri. Ut [1007 1Kb] eius misericordie, quam populo suggesserat, prior exemplum  preberet, trecentos  ex eis stipe sua alendos suscepit, et ad similia pietatis opera pro posse explenda alios accendit. Hic in ecclesia beati Bartholomei apostoli ad duodecim canonicos, qui ibidem prius inerant, ex bonis a se adquisitis 8 addidit; et inter alia que fecit insignia, pontem super Mosam magno sumptu extruxit  , monasterium sancti Laurentii renouauit  , prediis auxit, et triginta monachos sub abbate, qui adhuc superest  , uiuere regulariter constituit, ipsumque monasterium Piligrinum archiepiscopum consecrare fecit  ; ubi etiam post obitum suum   locum sepulture accepit  .



38. De Nithardo episcopo.

Huius in loco successit Nithardus  , custos  maioris ecclesie, a clero et populo unanimiter electus. Is iuuenis etate, moribus senior, quatuor semis in episcopatu degens annos, in tam breui tempore magnum ornatum, quem aput nos fas est cernere, nostre addidit basilice  , in qua defunctus  postea adeptus est sepulchrum  .



39. De domno Wazone episcopo [1008 1Kb] .

Huius episcopi uitam que librum Anselmi claudit, dedimus ad annum 1048, Patrologie tom. CXLII, col. 725.





uITA SANCTAE BERLENDIS uIRGINIS MERBECCAE IN BELGIO, Auctore  HERIGERO abbate Lobiensi.






OBSERuATIO PRAEuIA.

Hanc sancte Berlendis seu Bellendis uitam edidit sine prologo, et commentariis illustrauit Ioannes Bollandus, eamdemque tribuit auctori anonymo, qui seculo XI uixerit. Prologum nacti sumus ex quodam codice manu descripto, in quo auctoris nomen prima duntaxat littera H. decurtatum reperitur. Herigerum abbatem Lobiensem interpretor: cui coniecture fauet tum Herigeri etas, tum titulus in prologo expressus, quo Auctor se monachorum Lobiensium ultimum fatetur. Auctoris etas petitur ex nomine ducis Lotharingorum, quod usurpat num. 3 . Herigerus uero, testante continuatore Chronici Lob., Fulcuino abbati successit anno 990, mortuus anno 1007, clarus ingenii sui monimentis ibidem recensitis.



PROLOGUS AUCTORIS.


 1. Domino et amico suo GERARDO, H., Lobiensium monachorum ultimus, cum Bellende in celesti curia laureatum incedere. Scio me fecisse tardius et desidiosius quod uobis dudum promiseram, sed tamen parcendum est amico. Ego enim semper habui uoluntatem  faciendi, sed ad uoluntatem meam non habui exemplar. uos igitur legere et relegere curate, ut ipsius uirginis bone conuersationis exemplo instructi, cum ipsa in celesti regno gaudere possitis.



INCIPIT uITA.


 2. Cum ubique fideles Christicole nationum omnium, confisi atque protecti patrociniis sanctorum omnium, eos uenerantes intercessionibus eorum de celo postulent auxilium, et eorum sanctorum quorum in suis locis pignora habentur reuerentiam maioris dilectionis uenerentur affectu, non incongruum arbitror huius uirginis, cuius patrociniis possumus apud Deum protegi, memoriam pro modulo styli humilis, uerbisque licet impolitis retexere, ad exemplar  uite utriusque audientium animis commendare. Hec igitur uirgo, Bellendis nomine, licet secundum seculi dignitatem non infimis, sed totius regni nobilioribus orta parentibus memoria exstiterit, excellentiori tamen reuerentia a nobis colenda est, que apud Christum ueneranda refulget meritis, et gloriosa castimonia sanctitatis. Nam et celesti sponso iucundum in sua uirginitate edificauit habitaculum, et domus eterne sibi, sacris insudans actibus, in celo locauit fundamentum. Non enim immerito hec uirgo ab illis debet honorari quibus et ipsa in hac uita consanguinitate uel familiaritate coniuncta fuit, uel qui, ex eius parentela genealogiam ducunt, uel qui, eius atque maiorum illius famulatui obnoxii, obsequiis eius deseruierunt. Indigena  namque istius  loci atque domina fuit, et ideo eius orationibus diuini adiutorii rore irrigatus semper floruit et florebit.

 3. Tempore itaque Dagoberti regis Francorum, pater eiusdem uirginis, Odelardus nomine, sub Wigero duce Lotharingorum  militans, totius ducatus exercitui preerat, atque pre ceteris ipsi duci adherens, familiarique amicitia perfruens, cuncta prouido utilique consilio que in domo et in exercitu illius gerenda erant disponebat. Fuit autem possessio illius Huniberth [al. Grimbergh] et Ascum [al. Ascia inter Bruxellam et Alostum], castella duo; quorum  alterum, scilicet Ascum, ab Hunnis destructum; alterum uero natura munitum, militumque copia defensum, inexpugnabile perstitit. Quia igitur uir iste tam generosa propagine quam diuitiis atque prediis honorumque dignitate ampliatus pollebat (nam a portu Antwerpensium usque Condacum , puellam nobilissimam, sororem beati pontificis Amandi, nomine Nonam, in matrimonium sumpsit. Erat etenim uirgo specie nimis decora, moribus honestis composita, castitate pudica, fide catholica omnique doctrina ad unguem erudita. Ex hac igitur genuit filium nomine Eligardum, qui in supradicti castri destructione ab Hunnis interfectus fuit. Genuit etiam ex eadem coniuge uirginem facie  quidem formosissimam, forma conspicuam, persona elegantem, omnique probitate et industria luculentam, nomine Bellendem.

 4. Tribus denique annis quater reuolutis post prime noctis copulam, prenotata Nona uxor illius in Domino Iesu Christo obiit, qua iuxta humane consuetudinis debitum prime matris gremio ad reseruandum beate resurrectioni commendata, uir idem seculo ulterius implicari noluit, implere cupiens quod beatus ait Apostolus: Solutus es ab uxore, noli querere uxorem . Sed cum per prolixum tempus cum sua filia predicta uirgine piis actibus instaret, eleemosynis et operibus bonis erga omnes, sed maxime erga domesticos fidei uiscera pietatis haberet, remunerator omnium bonorum Deus, qui lucis filios nondum rubigine peccatorum examinatos flagellis sancte castigationis uerberat, ut excussa palea triticum purum in area munda recipiat,  uolens probare aurum mundum in fornace purgatum, eumdem uirum, sicut filium, multiplicis languoris paterno uerbere corripuit. Nam et languor eum diutinus inuasit, et in ipso languore lepra eum grauiter percussit.

5. Cum igitur multo langueret annorum curriculo, defluentibus famulis tedio affectis, contigit quadam die solum cum filia in domo remanere. Qui cum ab ea potum peteret, continuo illa surrexit, scyphum concite lauit, potum infudit, patri portauit: qui bibit, eique scyphum reddidit. Sed serpens antiquus, humano generi semper inuidus, humanitatis nescius, radicis omnium malorum superbie fuco uirginem aliquantulum infecit. Nam sitiens, post patrem bibere dedignans, poculum effudit, scyphum iterum lauit,  potum imposuit, ac sic bibit. Quod pater aspiciens, nullum ei uerbum fecit, sed tacitus mirabili indignatione tulit, iraque uehementi turbatus uocauit seruos, currum sibi parari statim iussit, super quem ascendens Niuellam petiit, ibique sancte Gertrudi quidquid habebat in prediis cum omni familia seruorum ancillarumque, cum cespite et ramo cultelloque  cum manubrio albo tradidit, ac filiam paterne omni materneque hereditatis iure priuauit.

6. In eadem uero traditione res stupenda, et ultra humanum modum admiranda, ad laudem ipsius qui omnia condidit, aduenit. Nam cum idem uir ad feretrum accederet, omni obstinatione affirmauit se nunquam ei predium daturum, nisi beata uirgo  propria manu reciperet. Qui cum ter quaterque clamaret: »Sancta Gertrudis, hoc munusculum de manu mea suscipe, et noli me peccatorem ante te flentem et eiulantem spernere, nisi potius me alias daturum uis abire,« confestim, nutu summi Tonantis, scrinium in quo beata uirgo iacebat sese aperuit, corpusque exanime manum porrexit, cunctisque cernentibus populis qui aderant, ramum cum cespite cultelloque de manu uiri porrigentis intra scrinium  recepit, et sicut fuerat prius clausum ac sigillatum permansit. Tunc clamor ad celum tollitur, Creator omnium qui gemitui suorum aures sue pietatis nunquam auertit adoratur, eiusque famula cuius meritis tam inopinatum miraculum tamque iucundum peccatorum presentie exhibere dignatus est, summa deuotione ueneratur. Sed cum uir prememoratus aliquanti temporis spatio tribulationum igne ad exemplum B. Iob purgaretur, placuit ei qui nichil irremuneratum dimittit, illius patientiam remunerare, atque eius animam post laborum dolorumque desudationem in eterna requie collocare.

7. Beata igitur uirgo Bellendis, omni paterne materneque hereditatis iure priuata, animaduertens sese spoliatam bonis patriis ob reatum criminis,  parui pendens honores huius seculi, timensque iram superni Iudicis, quia patrem dedignari presumpsit (audiuerat enim sepe quod scriptum est , tanta mentis intentione mundana postposuit, ut non solum ciborum uestiumque delicias respueret, sed etiam uilia et contemptibilia habere recusaret. Mox subtus ad carnem cilicio induitur, inedia et algoris uredine martyrium desiderans afficitur, corpusque ieiuniis et orationibus uigiliisque crebris perurgens, lacrymarumque imbres crebro fundens, non solum peccatis purgari meruit, sed et superni sponsi gratiam inuenit. Manus enim illius quidquid boni inuenire  poterat, pauperibus erogabat, adeo ut uix aut nullatenus ab eleemosynis uacua foret, et sepe cum pauper non inueniretur, in eiusdem manu desudaret.

8. Contigit autem eamdem uirginem in loco qui dicitur Morsella  , cenobio beate Dei genitricis Marie sacri uelaminis habitum suscipere, et annorum multorum spatio celibem uitam ducere. Cum ergo esset eadem uirgo in cenobio, sanctis operibus summo certamine inuigilans, cuiusdam noctis medio pulsante matutinali signo, audiuit uoces sanctorum angelorum in celum animam patris ipsius cum canoro iubilo deferentium. Mire ergo sanctitatis gratieque superne hec uirgo plena exstitit, que instar gloriosissimi Seuerini Agrippine urbis  archiepiscopi, sicut ille in obsequio anime B. Martini angelorum choros audire meruit. Que tante suauitatis dulcedine modulationisque lenitate supra se uelut in excessum mentis erecta, intentis in celum auribus, letitia tam beate refectionis refecta, interrogat assistentem sibi famulam si que audiebat audiret, et que intelligebat intelligeret. Que cum illa minime se audire uel intelligere responderet, intimauit ei beata uirgo animam patris sui, corporeis  nexibus solutam, pro tribulationis patientia coronari, et a psallentibus angelis in altum deferri. Accepta itaque cenobita Domini licentia a matre monasterii, ad sepeliendum patrem suum Merbeccam  adiit, et in ecclesiola quam in honore B. Petri ipse edificauerat, iuxta uxorem suam, matrem eiusdem uirginis, iuxta morem nobilium, sicut decebat, eum sepeliuit.

9. Post mortem uero patris sui, quia cenobium in quo ordinata fuerat, quod prius ab Hunnis  funditus dirutum atque combustum fuerat, pauperique modo reedificatum fuerat, carebat appendiciis substantiaque qua famule Christi sustentari possent , cogentibus famulis atque necessitate domi  remansit, et in prefata ecclesiola die noctuque degens, se Domini seruitio mancipauit. Nunquam enim pes eius a uisitatione infirmorum quiescebat, nunquam manus eius a procuratione pauperum cessabat. Semper laus Dei in corde ipsius assidua erat, psalmorum hymnorumque cantus ex ore eius nunquam recedebat, psallens sibimet, iuxta Apostolum, in canticis et psalmis et hymnis spiritualibus in Domino. Nihil unquam, neque hiemis neque estatis tempore, preter cilicium, quo super nudum corpus utebatur, mattulamque atque lapidem capiti suppositum sibi substerni patiebatur. uigiliis et orationibus assiduis ieiuniisque continuis corpus macerabat. Bis tantum in hebdomada, preter diem Dominicum  apostolicasque solemnitates, reficiebat. Carnem a die consecrationis sue non comedebat, piscem aut cibum alium, preter panem et aquam, nisi in preclaris solemnitatibus non attingebat.

10. Tantam ei Dominus ob beate uite meritum gratiam concesserat, ut quibuscunque infirmis siue febricitantibus manus imponebat, saluti pristine restitueret. Ea igitur de die in diem proficiente, et de uirtute in uirtutem ascendente, tribus lustris in asperitate uite iam peractis, diei paschalis solemnitatibus contigit perticulam piscis illi ad mensam sedenti apponi. Que  inter manus ipsius in carnem conuersa, ualde eam perterruit, et cum uehementi stupore ministro indignans ait: »Ignoscat tibi Deus:  quare me sic illudere uoluisti? sciebas me carnem non comesturam, et eam mihi apposuisti.« Quo negante et obnixe iurante, intellexit hoc Dei nutu factum fuisse. Parumque gustauit, et a se submouit, protinusque a mensa surgens, Ecclesie et orationi ad laudem sui Creatoris se reddidit.

11. Hoc etiam silentio supprimi indignum arbitror, quod ille qui seruos suos glorificare ac magnificare nunquam distulit, poculum aque quadam  die solemni sibi appositum in uini saporem conuertit.

12. Terquinis igitur annis cum duobus post patris mortem expletis, cum diuina reuelatione extrema huius lucis tempora imminere sibi sentiret, conuocatis sacerdotibus oleum sanctum petiit: quo accepto, corpore et sanguine sui Redemptoris exitum suum consecrauit, et sic ultimum spiritum celo reddidit.

13. Congregati igitur cognati et amici eius, serui et ancille, et etiam maiores regionis illius, ad sepeliendum eam conuenerunt, illamque modo congruo iuxta tumulum parentum recondiderunt. Sed cum in quo eam reconderent sarcophagum non haberent  lapideum, quorum in hac regione penuria est, quercum magnam iuxta templum stantem succiderunt, illique ex eadem quercu uas in quo posita est, aptauerunt. Quantas autem per illam uirtutes Dominus in eodem loco operari dignatus est, nec mens nostra ualet edere, nec lingua sufficit explicare. Multi enim ceci, luminibus redditi, sine duce domum redierunt; multi claudi solidatis basibus erecti sunt; surdis auditus redditus; lingue mutorum solute; demonesque ad eius sepulturam ex obsessis corporibus expulsi sunt.

14. Cum ergo tot ac tantis miraculis eius sanctitas pollens longe lateque claresceret, placuit post septennium amicis et uicinis eius sarcophagum uidere, et, si possent, in melius ad eius honorem mutare.  In quo loco mira res et inusitatum miraculum humanisque auribus inauditum euenit. Nam cum sarcophagum idem in quo sancta uirgo iacebat eiicerent de terra, cum prius ligneum fuisset, lapideum est inuentum. Huius rei notitia cum per hanc regionem diuulgaretur, omniumque audientium animos ad laudem Dei et sancte Bellendis extolleret, quedam mulier ex uicino incredula permanens, atque mendacium esse affirmans, ad uidendum male credula uenit. Sed mox ut uidit sarcophagum, a demone arrepta ad terram cecidit; que per triduum exanimis, non audiens neque uidens, ibi iacuit, donec uirgo sacratissima, astantium precibus pulsata, pristine saluti eam restituit.

 15. Quibus miraculis tam iucundis tamque mirificis omnis regio permota occurrit, et in honore beate Dei genitricis Marie sancteque Bellendis uirginis ecclesiam in qua nunc requiescit, fabricauit. Tricesimo itaque depositionis sue anno, omnis multitudo finitimarum regionum, diuina inspiratione afflata, conuenit cum duobus episcopis, Cameracensi uidelicet, nomine Ausberto  , Torna censique, nomine Norberto, qui eam de sepulcro  leuauerunt, atque in scrinium in quo nunc pausat locauerunt.

16. Cum autem uellet Deus gloriam et honorem atque nomen sue famule amplificare, contigit Tulli ciuitate monachum quemdam cenobii B. protomartyris Stephani  , per uisum iuuenem pulcherrimum uidere assistentem sibi, atque dicentem: »Surge, et uade ad prouinciam Bracbantie, ad locum qui dicitur Merbecca, et de reliquiis sancte uirginis nomine Bellendis tenta habere, ut in eius honore, in loco quem tibi Deus ostenderit, ecclesiam possis edificare. Qui ad prefatum locum ueniens cum magno honore suscipitur, ibique manens in magna ueneratione habetur, et ad ultimum templi custos efficitur. Nocte igitur quadam cunctis sopore  depressis, scrinium aperuit, et de uirgine quantum sibi placuit, abstulit, ac tempore sibi congruo recessit. ueniens autem Dei ductu in solitudinem ad locum nomine  Tin sibi celitus ostensum, ibidem mansit, beateque uirgini basilicam edificauit,  in qua signis ac uirtutibus atque miraculis coruscans, usque ad hodiernum diem fulget admirabilis. Nam et congregatio monachorum religiosorum ibidem constituta Domino famulatur, et ipsius uirginis patrociniis illa patria a Domino sustentatur. Dominum igitur qui tam magna et pene innumerabilia gloriose et laudabiliter operatur miracula in sanctis suis, condecet colentes eum, amantes eum, credentes in eum, seruientes ei, laudare, et glorificare, et benedicere; et, ut ipsi mereamur ab eo conseruari atque benedici, huius uirginis precibus cuius, Domino iuuante, uitam uerbis licet incompositis descripsimus, tota pie deuotionis intentione poscamus ut peruenire mereamur ad patriam superne hereditatis.

 17. Migrauit autem sancta Bellendis ex hac uita feliciter in Domino  , tertio Nonas Februarii; et exsultat cum sanctis perenniter regnans cum Christo, qui regnat ubique sine termino.





uITA S. LANDOALDI Iussu Notgeri episcopi Leodiensis ab Herigero scripta.





PROLOGUS.

 NOTGERUS, quem, etsi indignum S. Marie sanctique Lamberti mancipium, predicant tamen episcopum  , WOMARO uenerabili in Christo Patri et Fratribus Gandensibus, omnibusque fidelibus quocunque locorum positis, hec oculo non obliquo lecturis, perpetuitatem uite celestis. Postulare, imo exhortari facultatulam nostre modicitatis, Patres reuerendissimi, non dubitastis  ut ex mirabilibus, seculis omnibus et gentibus predicandis, nostrisque diebus, licet simus indigni, nobis quidem manifestatis, uobis insuper prerogatis, in translatione scilicet S. Landoaldi archipresbyteri et sociorum eius reuelatis, quia, ex nostra elati diecesi, uestro, preordinante Deo, cesserunt iuri; debeamus, quantum ad nos usque, fama uulgante, potuit perferri,  omnium imo uestre satisfacere petitioni. Iusta quidem petitio et digna exhortatio, que, iuxta quemdam  sapientem, et de presentis honestate propositi, et de future etatis utilitate coniuncta est. Nisi enim gesta eorum incuria predecessorum nostrorum deperissent, nobis hodieque sufficerent. Sed quanta audiuimus et cognouimus ea, et Patres nostri narrauerunt nobis, ea uidelicet que adhuc nostra tenet memoria, rogatis scripto mandanda, ne itidem et nos damnemur a posteritate subsecutura. Positis ad hec in ancipiti, quia presulatum apud uos omnium artium arcem constat esse et credi, suspensam mentem silentium librabat, illudque peticum animum offendens: In siluam ne ligna feras , parum quid diffidentie importabat. Sed quia In culpa est animus, qui se non effugit unquam , diffidentie torpor  cessit, expostulatio uestra inualuit: nisi quod celeritas, que iuxta Socratem beneficium gratius facit,  plus festinare, quam res expostularet, nos compulit. Erat namque ante nos dictum: uires, quas imperitia denegat, caritas subministrat; et quia Incepto tantum opus est, cetera res expediet . Igitur adorsi sumus, ne uestram auctoritatem defugere uideremur. Presumenti enim auctoritas datur, cum credit, quem postulat, prestare posse quod petitur: et scienti econtra parere equalis est gloria cum imperante. Si quis autem forte futurus obtrectator, obliquo hec oculo non timuerit limare  et odio obscuro morsuque presumpserit uenenare : in eius satisfactionem Iesum et sanctos angelos eius, iudiciumque  futurum testamur, nos parum hic aliud posuisse, quam que aut a presbytero Saraberto  audiuimus, aut in scripto uestro nobis delato, fideliter mandata reperimus: exceptis duntaxat iis que, ex episcopatu nostro decerpta, huic schedule pro temporis ratione uidebantur congruenter preponenda. ualete. Datum tertio decimo Kalend. Iulii, anno Dominice Incarnationis nongentesimo octogesimo, indictione octaua, imperante Domino Ottone post mortem  patris anno octauo, episcopatus nostri anno nono.



LIBER PRIMUS. S. Landoaldi et sociorum gesta, translationes miracula Wintershouii facta



CAPUT PRIMUM. uiri apostolici sub Francis in Belgio aduentus S. Landoaldi et sociorum.


1. Francorum  regnum a sui principio semper infatigabile, tunc pre ceteris sibi collimitaneis uisum est florere, cum imago  Dominice fidei colla passum est inclinare; et quod prius adorarat, incendere; quod incenderat, uoluit deinceps adorare. Maximum autem accepit incrementum et firmum sub eo sancta Dei Ecclesia statum, cum Clotharius rex, iusta successione hinc  quartus, monarchiam singulariter trium regebat regnorum, et cum quadragesimum agebat annum, quem  Heraclius Augustus, sancte crucis relator, quartum decimum. Hic sceptro suo nullius circumpositi sceptrum passus  est occursare: sed quidquid pene Gallia et Germania regum et gentium continebat, suis habenis studuit cercere. Hic filium suum inclytum Dagobertum  Austrasiis prefecerat, eiusque dominio Germanie regnum coniunxerat. Quorum felicissimo tempore in tantum exuberauit Christianitatis titulus ubique, ut pene rara aut nulla citra finitimos inueniatur hodieque ecclesia, que non alicuius sancti eius temporis nobis pretendat patrocinia. Sed ut sileamus interim de innumeris, sancti uiri  Eligius et Audenus palatinis inceptabant insudare curis, B.  Arnulphus cum Romarico iam tunc intererant  regalibus consiliis: sanctus autem Amandus Aquitaniam natiuitatis sue illustrabat auspiciis. Qui dum puer adhuc esset, patriam parentesque reliquit, Ogiamque insulam, ad occidentem maris Oceani positam, expetiuit. Illic a fratribus spiritualibus cum magno suscipitur gaudio: et quia sacras litteras didicerat, in Dei quotidie seruitio maiori feruebat desiderio. Post hec etate quidem adultior, sed animi intentione feruentior, apud Turones S. Martini expetiit sepulcrum: ibique eius interuentionis orauit auxilium, ut id sibi gratie apponi expostularet Dominum, quatenus peregrinationi totius uite sue sibi concedat apprehendere cursum. Ab oratione surrexit, capitis comam sibi abscindi fecit, clericatus adeptus honorem, omnem in clero gratiam, peregrinando  tamen, transcendit per ordinem  . Bituricos deinceps adiit, cum b. Austrigisilo eiusque archidiacono S. Sulpitio sanctissime conuersatus, in cella a se edificata per quindecim annos arctissime uite se addixit.

2. Deinde Romam quoque regressus, et a B. Petro per uisum monitus ut Gallias predicationis causa repedaret, tandem coactus a rege ac sacerdotibus, episcopus ad predicandum, ut tunc moris erat, est ordinatus. Circumquaque etenim paganorum errore adhuc impendente, necesse erat tam religiosis principibus quam Domini sacerdotibus, alios ad uerbum  Domini annuntiandum baptizandumque populum et confirmandum ordinare. Quod ut nemini forte uideatur ambiguum, testis est  Taxandria, post multos hinc annos a B.  Lamberto idolorum culturis stirpitus liberata. Brachbantum quoque, multis erroribus gentilium irretitum, ab eius successore  S. Huberto ex parte correctum. Germania etiam pene tota, nouiter non solum conuersa, sed etiam nouis episcopiis et ecclesiis illustrata pariter et ditata. Ex iis alios nouimus predicationi usque ad obitum institisse, alios uacantibus episcopiis aut abbatiis postea subrogatos esse, alios nouis Ecclesiis episcopia noua instituisse  . Beatus uero Amandus officium susceptum strenue impleuit, et circumcirca positis  uerbum Domini annuntiauit, donec uires suas ad opus tam arduum uidens non sufficere, Romam deliberauit iterato adire.

3. Romanum uniuersalem pontificatum Martinus papa tum administrabat. Cui beatus Amandus uotum suum, cuius obtentu uenerat, aperuit: et ut sibi ad id opus peragendum suppetie mitterentur  poposcit. Destinati sunt ei plures, quorum nomina exciderunt, adiutores: inter quos S. Landoaldus archipresbyter, Amantius diaconus: quos etiam comitate sunt sancte femine uinciana et Adeltrudis, cum aliis uiris et mulieribus septem. Per idem fere tempus B.  Ioannes, Tungrensium et Traiectensium feliciter regens pontificatum, mortem occubuit.   Dagobertus uero rex, qui patre defuncto rerum potitus auspicabiliter successerat, B. Amandum euocauit, eumque Traiectensium cathedre presidere fecit. Qui per triennium uicos et castra, uerbum uite annuntiando, circuiuit: sed nil se proficere cernens, sacerdotes insuper et leuitas insultare sibi dolens, ad alia deinceps loca demigrauit. Incompertum est deinde quanta temporis intercapedine plebs Traiectensium fuerit usque  ad B. Remaclum sine pastorali benedictione, nisi quod fama ad nos usque perferente accepimus B. Landoaldum  illic remansisse, et per nouem annos uices pontificis administrasse.

4. Cui opinioni illud nos facile fecit accedere, quia refertur idem B. Landoaldus, specialem patronum nostrum  , sanctum scilicet Lambertum, prima pueritia nutriuisse. Propter quod et illustris uir Aper, eiusdem pueri pater, predium uocabulo Wintershouum  , super Archa fluuium positum, eidem ad inhabitandum et ecclesiam construendam perpetuo iure concessit, et eumdem puerum, diuinis dogmatibus imbuendam, cum eo manere constituit. Ubi dum artifices operi insistunt, et aquam, utpote de paludibus turbidam, fastidiunt, B. Landoaldus cum puero Lamberto, inuocato Christi nomine, cum crucis protensione fontem limpidissimum baculi impressione  omnium usibus fecit ebullire, qui fidem dictis prebet usque hodie.

5. Alio itidem tempore cum usui necessario ignis deesse uideretur, accitus a uiro sancto puer, ignem inferre iubetur. Cepit idem imperio reniti, et cur statim iubenti non satisfecerit, palam fateri: »uas, inquit, Domine, quo ignis opportune importetur, deesse uides, et quo hunc modo inferri iubes? Promptus quidem tibi obtemperare mihi est animus: sed ut uotis tuis contraire uidear, ipse uasis cogit defectus.« At pius Pater, ubi hesitantis pueri animum persensit: »Placetne, inquit, fili, paterne iussioni moram fieri, cum ea qua tegeris ueste ignis satis commode queat inferri?« Qua puer motus increpatione, cum preterea obedientie exemplo cogeretur.  imperio Patris sane optemperat, pauloque progressus, ignem requirere properat. Quo tandem inuento, nil adesse uidens quo eum opportunius ferret, gremium prunis ardentibus laxat, easque nichil cunctatus infra collocat, et ita, ueste illesa, ad Patrem usque deportat. Tunc uir sanctus nouitatem miraculi secum altius considerare, felicisque pueri meritum perfectorum etiam non dubitat uirtutibus comparare: quo quidem ardens elementum naturam suam uel ostendere timuit uel omnino coactum est occultare. At ubi ad populares aures recens adhuc miraculum  accessit, tum omnium ore puer extollitur, tum etiam res diuinitus gesta cum obedientis merito, iubentis imperio ascribitur. Itaque ex utriusque sanctitate uirtus eadem acta creditur. Operabatur et alia multa per eorum meritum illic Christus miracula.



CAPUT II. uarie translationes Wintershouii facte.

Quorum rumore  Childericus rex, tunc  sedem habens apud  Traiectum, tactus compunctione, sumptus necessarios mittebat ei quotidie. Sed quadam uice Adrianus quidam, eiusdem beati uiri ad regem internuntius, nimia auri et argenti pondera deportare creditus, a latronibus est interceptus, et in medio uie loco uillari martyrium adeptus. Beatus uero Landoaldus, cursum uite presentis  explens, in senectute bona repausationem indeptus, hominem exuit, brauium corone perennis accepit, sepultus in ecclesia quam ipse edificauerat et in honore B. Petri per Kalendas Decembris dedicauerat. Decessit autem quartodecimo Kalendas Aprilis. Sed et comites peregrinationis eius supra denominati, suis, prout Christo libuit, temporibus ab hac luce euocati, circa eum sunt in eadem ecclesia tumulati. Solus beatus nomine et merito Amantius diaconus in eadem cum ipso theca, quia eius, ut fama fert, in baptismate filius extiterat, sepeliri est contentus.

7. Plurimis deinde elapsis annorum curriculis, S. Florebertus, tertio loco post S. Lambertum regens Traiectense uel Leodiense episcopium, audita  illic multitudine signorum, monitus pariter responsis uisionum, eos illinc cum digna reuerentia transtulit, et eorum tumbas pro possibilitate sua decorari mandauit. Facta est autem hec translatio Kalend. Decembris, quo et dedicationem eiusdem ecclesie supra diximus memoratam. Mansit uero honor, cultus et reuerentia circa sanctorum corpora quoadusque effera gens Normannorum, sedibus suis non contenta, totam pene Galliam perturbauit: et timore  eruptionis eorum, ne sanctorum uiolarentur busta, terre sunt a fidelibus remandata. Haic reposit oni interfuit quidam Frangerus, homo nostra etate senissimus, qui et ante infestationem  paganorum nouem annis uille eiusdem exstiterat  procurator et uillicus. Hildebrandus quoque presbyter, quem propria manu ante paucos annos tumulauit Sarabertus eque presbyter, huius notitie relator fidelissimus, qui et hec, que premisimus,  ab eodem Frangero commemorabat multis attestantibus se audisse, et libellum de uita eorum pariter uidisse , at uero que hactenus paucis perstrinximus uerbis, illinc se delibasse, nuperrime uero incursione  Hungrorum, propter incuriam custodum, cum aliis rebus eumdem libellum deflagrasse: Sed hec hactenus.

8. Post Nortmannicam autem repulsionem, primus quidam nomine Tietboldus locum prelibatum, ubi corpora sanctorum erant reposita, a comite Flandrensi, abbatiam  sancti confessoris Christi Bauonis tenente, accepit iure beneficii; post eum Adelgandus. Qui potius cogitantes que sunt mundi  quam que sunt Domini, aliquem reuerentie cultum sanctorum paruipenderunt reliquum esse honori: quocirca paulatim haberi cepit contemptui. Ut uero Aper, nostre etati finitimus, cum filiis locum ipsum precario sortitus est, iam, ipsius Dei timore postposito, ecclesia ipsa non tantum sancti honore condebito, uerum suo omnino uacuata est ornamento. Wandoldus deinceps in dominio eiusdem successit uille, ubi et accepit locum sepulture; pro cuius tumulatione filius deinde eius  Lambertus cordis tactus est deuotione, ut locum hunc deberet excolere, pariterque miraculorum, que illic fiebant, suspensus admonitione. Namque, Domino predium ipsum sibi tunc uindicante, a uicinis, preeuntibus  inimicitiis quibusdam, dissidente familia ipsius, uille telas et alias uestes, ad ecclesiam confugium faciens, super sanctorum tumbas abiecit, presbyter econtra Sarabertus exinde ea deturbauit. Sed iis iterum a familia reportatis ibidem, et presbytero deterrito ne ulterius resisteret eis, nox superuenit, et familia ipsa dormitum se circum locauit. Mane expergefacti, uident, insperato et sine sua lesione, telas et que deposuerant, ambusta esse.

9. Est preterea phylacterium, quod uere dicitur S. Landoaldi fuisse proprium, in quo qui periurare presumit, non impunitus abscedit. Familia plus duodecim uirorum ac mulierem, Witgeri et Lamberti fratrum sacramento, ne aufugerent, in eo phylacterio est obstricta: quod irritum ducens, insuper et thesaurum  in eadem ecclesia dominorum suorum reconditum uiolando auferens, aufugit: sed mane circumcirca a persequentibus frustra requisita, et a reuertentibus sub arbore prope ecclesiam dormiens saluo  thesauro est reinuenta. Alius quidam, quodam flagitio uere impeditus, in eodem periurauit; eademque nocte cum domo et unico filio miser deflagrauit. Alia quoque miracula illic fieri contigit, que nunc dicere supersedeo.

10. Quapropter idem Lantso uenerabilem uirum antecessorem nostrum, dominum scilicet Euraclum  , supplex adiit, rogans ut aut per se aut per uicarios suos sanctorum corpora transferrentur, et unde ante Nortmannicam depositi erant infestationem releuarentur. Sepius postulando hec iterans, tandem impetrauit: et Bono archidiaconus cum duobus archipresbyteris, fidelibus utique uiris, Thietboldo et Uhodone, sed et cum aliis ex monasteriis, Sancti scilicet Trudonis,  Belisie, et Tungris,  illud aduenerunt, et cum litania solemni ex tumulis, quibus negligenter nimis squalebant, extulerunt. Inuenerunt autem plures thecas: sed una erat in qua S. Landoaldus archipresbyter et diaconus suus pariter tegebantur Amantius. Aderat et lapis ad capita eorum, nominibus ipsorum insculptus. Alie continebant SS. Adeltrudem et uincianam, quod indicabat crucicula quedam argentea, pectori S. uinciane superinuenta. His reiectis pariter et relatis, dum sanctorum corpora uino simul et aqua diluerentur, auicula quedam per fenestram feretro sanctorum illapsa, simul et importune aliquoties eis, qui huic officio intererant immersa, aliquoties in delossum deuolans quo corpora sanctorum erant elata,  omnibus astantibus et hec uidentibus, miraculum incussit pariter et horrorem. Nam et colore pulchritudinis erat diuerse, sed antehac inuiso; et stridore uocis quidem dulciflue, sed inaudito. Que licet ab astantibus posset comprehendi, a nemine presumpta est temerari. Que quasi quibusdam plausibus letitie et uocis sibilatione hac illac circumuolans, et iteruin feretro sanctorum insidens, non destitit ab incepto, donec omnia competenti consummarentur officio.

11. Eadem die ceca quedam de uilla Hasbina, que erat in uicinia, uulgante fama quod sanctorum efferrentur corpora, accurrit celeriter cum candela. Biduum deinde sustinens, et sanctorum patrocinia indesinenter exposcens, tertia die recessit clare  uidens.

12. Sequenti igitur anno uxor iam dicti Lantsonis, nomine Sigeburgis, morbo sic intercutis laborabat, cruraque eius cum pedibus ita intumuerant, ut pene per totum annum nec saltem ecclesiam, nisi sella gestatoria eueheretur, intrauerit, nec toro uiri nec conuiuio participata sit, edulium omne fastidierit, potum excepta aqua uniuersum execrata sit. Hec intempeste cuiusdam noctis uisione subita semiuigilans  corripitur, atque in hec uerba monetur: »Cum dominos dominasque nostras extuleris, cur et nos fideles eorum in luto delitescere sinis? Ego quippe sum Landrada; Adrianus martyr et Iulianus ipsi quoque sunt de societate nostra.« Hanc uisionem illa uiro intimauit, et, ut aut episcopus aut auctoritas episcopi ad subleuationem eorum inuitaretur rogauit. Ille preterito anno ita in eleuatione ceterorum questus est obsonatum, ut ei per manus hec inceptare nimis uideatur arduum. Post dies aliquot, apparente iterum eadem uisione, ab eadem qua prius sanctimoniali secundum effigiem de negligentia corripitur, de contemptu confunditur, »Et que, inquit, tot et tanta in medicos expendisti, nec curari meruisti, si nos ex luto efferres, iam sanari meruisses.«  Et ubi, inquit illa, uos inueniemus? Sella tua, qua ad ecclesiam gestaris, inquit, nostra irreuerenter deprimit busta; arca autem retro posita, nimium est nobis onerosa. Et si causaris quod episcopum aut eius uicarios non meritis, e uicino Sarabertum saltem presbyterum habes, et alios ad id perficiendum uiros fideles. Mane itaque quid super his facto opus esset deliberanti adest quedam ex gyneceo eius puella, cum eadem uisione referens se monitam per hec eadem signa: ea nunc in uilla Guodenghoue habitabat. Sigeburgis autem domina eius, cui hec demonstrabantur, a cuiusque ore iurantis hec et obtestantis nos ista decerpsimus, adhuc uiuit; uiuit inquam, et presenti duce sana et incolumis uescitur:  nobilis persona, domus ampla, rem fideliter querentes scire non sinit latere. Que cum omni festinatione mittens presbyteros, qui hec explerent, accersire; interim ipsa pro obtentu recuperande salutis non passa quiescere, fecit se ferri ad ecclesiam, et interim a loco denominato paulatim egerere terram. Et uix semipedem terre eruerunt, et ecce sanctorum cisterne in ipsa pene superficie apparebant. Adueniunt et presbyteri quicunque fuerant euocati, et, retectis sanctorum sepulcris, repererunt nomina eorum exprompta in breuiculis. Et dum queque digna translatione adimplent pro posse, ipsa iam dicta matrona, que operi insistebat attentius, subito conuersa, riuos ueneni et putredinis saniem ad sextarii mensuram uidet excurrisse sibi  ex cruribus. Que admirata et de recepta sospitate hilarior reddita, domum pedes rediit, conuiuium hospitibus et domesticis opulenter apparauit, ipsa intersedit, nec edulium aliquod fastidiens, nec uini potionem uel alterius sorbitionis iam abhorrens. Fert autem fama multorum et ante nos et inpresentiarum, hanc beatam, dum sanctimonialibus Belisie positis prefecta suauissimos superne contemplationis carperet fructus, sacratissimam uirginem preclareque  nobilitatis  Amelbergam sanctis instituisse moribus studiisque. Facta est uero hec translatio tertio Nonas Martii  .



CAPUT III. Miracula Wintershouii patrata.

13.  Illud quoque in memorabili sanctorum clarificatione miraculum minime remur silendum, quod perinde stupenda sui nouitate constat magnificum. Prefato quippe Lantsoni cum basilica uel fundus sacratissime quietis predictorum sanctorum post nonnullos sorte successisset, bene sibi conscius, determinato rationis tenore  successuram sibi stirpis sue progeniem prelibato fore priuandam predio, consulte sibi prospicere deliberauit, eo  animo ut, rurali priuatus fundo, sanctorum saltem pignorum non fraudaretur solatio. Expetens enim eiusdem dieceseos magnificentiam pontificis, tante illi sue douotionis intimauit arcanum. Cuius illico benedictione insignitus et auctoritate roboratus, pretiosarum gazarum adiit repositorium, deligens ex sacris corporibus quas estimauit portiunculas. Ecce autem in ipso precipuo paschalis feste gaudii, submissis baiulorum ceruicibus, impendiosum inuadunt laborem itineris, et ad fores usque edis sacrate properantes perueniunt. uerum. mirabile dictu! neutiquam uel ipsas transgredi preualentes, repentinis inopinate defixi passibus hesere: omni tamen annisu multa diu frustra moliti, tandem diuina potentia se intelligunt arceri, sicque inuiti, pudoris  sui cessere difficultati. Porro illustris Lantso a proposito nequaquam destituitur. uerum diem ipsam noctemque contiguam eleemosynarum largitionibus crebrisque precum continuans obsecrationibus, sequenti rursus die frustratur, ut prius: imo perendinatis totius hebdomade diebus quotidie eosdem conatus consimilis sequitur liminaris obstaculi repulsus. Hac ergo, quia minus successerat, octaua itidem lucis aurora, alia non cunctatus aggreditur uia. Licet enim tot antea fusis nequaquam profecisset orationibus, tunc omni uirtutis conamine precordialia accumulans uota, plurimaque spondens obsequia, delegauit ad ipsam quietis eorum basilicam, nonam frugum suarum portionem, quia decimam  alterius constaret esse Ecclesie. Ei uero loco, cui deuotionis sue inferre satagebat fructum, non modicam, cum aliis xeniorum impensis, hereditatis sue largitus est possessionem. Sicque tandem, sanctorum obtentu, benignum misericordis Dei meruit respectum, uotique compos ac spe potitus optabili, uilipendit pristine difficultatis dispendia, magnifica Domini miseratione adeptus desiderii sui lucra.

14. Subenmenha nomen est fundi, unde quidam,  Manimius nomine, contractus omni neruorum uirtute, nec manum gratia cibi sumendi poterat ad os ducere, nec nisi alio subuehente ad necessaria saltem nature procedere. Is carpento quidem ad santorum patrocinia est prouectus: sed eis salutem plenissimam impartientibus, domum rediit pedes et sanus. In uilla Lewa  , Huberto cuidam primario ab Leodiensi episcopo beneficiato, erat mulier, Geyla uocabulo, sed legionario plena demonio, quod deinde patuit: nam ducta a cognatis per diuersa uirorum Dei cenobia, scilicet SS. Geruasii, Lamberti, Trudonis, Gertrudis, cum nusquam posset curari, presentatur iam desperata eo loci; quia sanctos nouiter mirificandos spectabat de hoste plenior laus triumphi. Que in cupa fonte benedicto  redundante deposita, mox nomen B. Landoaldi terribiliter cepit inclamare, et magnum ab ore muscarum examen emittere: que mediante hebdomada paschali, meruit emundari.

15. Mulier alia, S. Bauonis ancilla, Andresburgi eatenus commorata, pro neglecto per annos censu, oculorum uisu est mulctata. Quarto iam anno cecitati succumbens, de cetero emendationem pollicens, candelam sanctorum luminariis attulit, censum neglectum retulit, illuminata illico sana recessit. Zubleua dicitur et alia uilla: illic quedam mulier sex annorum curriculo patiebatur hydropis morbum. uidet in uisu nocturno se illuc adduci cum oblatione, et recepta regredi sospitate. Quod euigilans  continuo expleuit, in plaustro illo se deduci mandauit: et postquam sanitatem recuperauit, a domino suo Hildrado tradita sanctorum iuri, deinde recessit.

16. Quidam, Hildico nomine, omni dissipatus actione, siluam ecclesiasticam sepius exstirpans, increpatus tandem quadam die per nomen sanctorum ut saltem desisteret, cum monitores insuper suos cum sanctis, uerbis uilibus annullaret; progressus sequenti die, ut itidem faceret, fagum cum securi illico superbus conscendit, et continuo, inuerso cadens collo, guttur liquidum, quod blasphemiam spirauerat, elisit, sicque pessimam uitam digna morte finiuit. Presbyter Sarabertus equum, furtim nocte quadam latronibus subripientibus, perdiderat:  mane comperto ad notum presidium cucurrit, candelam facere maturat: quam ut sanctis attulit, et precum suarum uota deprompsit, reuersum equum foribus astantem reperit.

17. Sic ergo copiosa, que per eorum merita Dominus dignatus est operari, miracula nos segnis tenacitate silentii perhorrescentes succingere, res quidem memorabiles, tamen paulo diffusa prolixitate signauimus. Presenti uero tempore nichilominus apud nos gesta suppetunt adhuc perplura, que nostra  itidem mandantes roboranda auctoritate, petistis huic quam breuiter inseri schede. Nos autem respirationi legentium uel auditorum consulentes affectui, neue magni Domini magnifica in angustum cogantur beneficia, dilatis sequentibus, sermonem  istum isto claudendum fine iudicauimus, ut, uiribus interim per silentium recreatis, que restant, quoniam proprio indigere uolumine pernoscuntur, alio rursus initio commodius et insignius pretitulentur.



LIBER SECUNDUS. Translatio reliquiarum Gandauum


 1. Relaturi mira Domini cunctipotentis opera, quibus dilectum sui nominis confessorem B. Landoaldum sociosque eius nostris in temporibus mirifice dignatus est propalare, dignum remur nec superfluum memorabilem translationis eorumdem sanctorum premittere iucunditatem, per quam et ipsorum signorum enituerunt nonnulla, et locus uester uel regio dignationis eorum meruit feliciter insigniri presentia. Igitur emenso dierum curriculo, cum inexplicabilis eui mortalis ita exigeret determinatio, prefatus illustris Lantso, determinatus uidelicet prememorati possessor fundi, cunctis uiuentibus commune debitum soluit, prolisque sue successionem eiusdem possessionis hereditate destituit. Imperialis autem serenitatis moderante clementia , eadem possessio, absque refragationis obstaculo, uestre potestatis relegata cessit ditioni, prelatorum scilicet sanctorum preelecti Christi militis egregii confessoris Bauonis.

2. Igitur quia sapiens semper agit sapienter, uestro restitutam iuri sagaci perlustrantes industria, altiori intellexistis consilio, honorabile depositum eius ipsam preponderare omnimodo, nec tam pretiosi thesauri thecam eo loci tantillo occulendam modio. Super qua re trutinata inter uos diu mutue collationis deliberatione, astipulante preterea archipresulum et antistitum prudentiumque uirorum conuenientia, ad uestri, prepollentioris uidelicet,  eminentiam loci sanctorum cinerum transferri decreuistis pignora. Sed inter iter agendum, dum uidelicet sancte deuotionis tandem celebraretur exsecutio, sanctorumque pretiosissime per non modicam itineris intercapedinem transferrentur reliquie, contigit, ut par erat, plurimos finitimorum tam felicis opinionis occupari rumore.

3. Inter nonnullos itaque auditorum comperit hec languida quedam, que egritudinis depressa pondere, lectuli detinebatur strato, ut non diebus iam numerosis ab eo, nisi baiulata, exsurgeret. Sed cum hac optabili auditi rumoris iucunditate in spem bonam pariter erigitur, de destitute salutis recuperatione per sanctorum opitulationem fiducialiter certioratur. Unde non cunctata, per unanimem sibi collateralem, apparatum candele munusculum sanctorum meritis et presentie precatur celeriter exhiberi.  Assensit ille fideliter, sanctumque fidei aggrediens officium implere maturauit. Ecce autem, dictu mirabile! repentinum sanctorum suffragium derelicta coniux experitur infirma. E uestigio namque dirigit, qui premissum a sanctorum accessu remouerent maritum, utpote ipsa mox secutura, sanctorumque presentiam expetitura, et per semet que mittebat oblatura. Sed inhibente loci uel temporis angustia, ne sanctorum moraretur profectio, lator munusculi sanctorum se misericordie presentialiter submissus intulit, coramque ipsis omnium qui aderant notitie in uxore exhibita pietatis eorum opera, ad laudem et gloriam cunctipotentis Domini, protestatus et professus est.

4. Preterea quoniam profectionis conducebat  competentia, locata nauis cum mercenariis iucunde sanctorum deuectioni instituitur famulari. Ecce autem unus remis applicitorum, cui quoddam acciderat haud longe infortunium, rei familiaris dispendio stimulatus, susceptoque labore obsaturatus, ante destinatum itineris expensum, tam sancto infelix sese subripere presumpsit officio. Sed quia non contemnenda, nec utilitati priuate substituenda sanctorum feretra fuerint, absque moroso persensit interstitio. Ultroneus namque et inexorabilis electorum Dei auulsus ministerio, non modo deliberate non profuit utilitati, imo dignam non sponte passus est redargutionem. Discedens itaque non spatiosa peragrat itinera, neque desiderata expetit spatia: uerum mentis alienatus integritate, pristino quoque  membrorum frustratus uigore, uix proxime sibique citius oblate uicinie sepem cum gressibus offendens commigrat, ibique stupidus deiicitur. Quin etiam superantem nichilominus instantis diei particulam, totumque sequentis noctis excursum debite impendens ultioni, herebat attonitus. Attritus ergo aliquandiu tanto correptionis uerbere, tandemque pio sanctorum quos uilipenderat obtentu, benigno miserentis Dei uisitatus respectu, ipse reatus sui medullitus intelligit offensam. Mox igitur ut fenestratum mentis penetrale sera licet transegit penitentia, consopito pariter corpori desides reuiguere uires: posthabitisque pristine intentionis mordacibus curis, solo uero sanctorum, pridem neglecto, nunc inhianter flagrans obsequio, emensa retrorsum festinis passibus remetitur itinera, ut tandem letabundus eorum sese inferret presentie. Cuius nimirum  recentis castigatio uerberis, uereque conuersio penitudinis, uelocia [uestigia] reddiderant: nec requieuit donec, uoti compos optabilis, gloriosa sanctorum presentialiter consequeretur merita, coramque ipsis et multorum frequentia expertam in se protestatus est castigationem et clementiam.

5. Ipso autem die, id est octauo Kalendas Aprilis, quo in monasterium prefatum cum reliquiis eisdem est intratum, mulier quedam,  Lenekin nomine, preuenit, lumen diu amissum recepit Idibus Aprilis,  feria tertia scilicet hebdomade paschalis. Puella quedam ceca de uilla  Ostholta aduenit, nomine Teudsmudis, uespertinam synaxim fratribus celebrantibus sustinens, rediit clare uidens, nec uie ducem ulterius querens.

 6. In ipsa uilla fuit et altera, intra annos infantie ita debilitata ut ante annum nec pedibus incedere nec saltem a lecto quiuerit surgere. Hanc mater, supradictis uirtutibus excita, primo mane inter brachia sub diuo sustulit, pro eius recuperatione uotum sanctis fecit, scilicet illo se cum sobole uenturam, oblationem pariter deuotam secum delaturam. Quod ut expleuit, puella paulatim subrigens sese in pedes, stetit, conualuit, ambulare cepit, et abiit. Ibidem exstitit et alia, Lewich uocitata, itidem omni corporis uirtute inualida, ea cum iam pene desperasset de uita, audita signorum, que illic fiebant, fama, cereum sanctorum luminariis deuouit. Mox ut illuc destinauit, ualentia totius corporis statim reintegrari meruit.  Wechtre nomen uille est; Riberta  erat illic mulier nuncupata, uariis passionibus detenta et pene omni membrorum officio destituta: ad horum memoriam deuota accessit, aliquantis diebus demorari instituit, sanitatem consecuta recessit.

7. Mulier preterea quedam XIII Kalend. Maii pro filio rogatura uenit. Huic filius domi relictus erat, nomine Adelgerus, non solum lumine oculorum destitutus, sed et capitis et corporis rheumatis motu gibbosus totus. Mater pro eius recuperatione orauit, uotum fecit; timore filii, quem desperatum reliquit, citius rediit: ut domum remeauit, filium uidentem reperit, et certa incolumitate gaudentem leta recepit.  Post hec, sub die septimo decimo Kalend. Iunii, aduenit ancilla, Egerin uocata, albedinem uel lippitudinem  in oculis per annos multos perpessa: que, sanctorum meritis sospitatem indepta, sine ductore gaudens et exsultans remeauit ad propria.

8. Deinceps quinto Kalend. Iunii mulier de uilla Rothen, paupercula, Adalmudis uocitata, dum ex infirmitate nimia facta fuisset ceca, audita sanctorum fama, ad eorum desiderabat peruenire patrocinia: sed dum inflatis cruribus uix reperet, et a suis pre paupertate illo deduci  neglecta esset, et hac desperatione nimis tabesceret, nocte superueniente se sopori indulsit, SS. Landoaldum et uincianam habitu splendidissimo incensis cereis astantes sibi cognouit; euigilans, reintegrationem totius corporis adesse sibi persensit, dolorem totius infirmitatis recessisse didicit: in crastinum de illuminatione  iam certa, de reliqua sanitate non dubia, per se cum aliis admiratoribus multis sanctorum limina tentauit inuisere, gratiarum actiones pro posse non cessauit impendere. In crastinum, id est, quarto Kalend. Iunii, quedam femina Frethunara, et ipsa ceca, sanctorum limina orationis gratia, causa salutis expetende, adibat: sed in ipsa uia necdum illuc peruenerat, et ecce pristina sanitate recepta, incedens gaudebat.

9. Sequenti demum die sancto Pentecostes, quod est  secundo Kalend. Iunii. quidam Theodoricus, neruis totius corporis per annos multos contractus, multis ueridicis testibus coram astantibus, omnino sospitatem est adeptus. Deinde tertio Nonas Iulii, feria quinta eiusdem hebdomade, mulier ceca  ex pago  Brachbantensi, sanctos cum auxiliatum inuocasset, et luminare deferendum eis pro posse parasset, non mora exstitit, et lumen oculorum recepit. De eodem pago exstitit et altera mulier, que nimio renum affecta dolore, per unius ferme anni spatium ad nullius, ut ipsa fatebatur, officii commoditatem ualuit exsurgere. Hec ubi sanctorum pignora delata didicit, et per ea illic mira operari cognouit, candelam pro readipiscenda salute deuouit; ut sui in tanto dolore misererentur, orauit: continuo sospitati pristine reddita, candelam sanctis deuote offerens, cinctorium simul protulit, pro indepta incolumitate gratias Deo per sanctorum merita  immensas retulit.



[uITA S. URSMARI.]





MONITUM IN OPUSCULUM SUBSEQUENS


 Fragmenta quedam referam ex herigero, abbate Lobiensi, qui libros duos De uita S. Ursmari abbatis metro edidit sub initium seculi XI, idemque res gestas S. Landelini Lobiensis monasterii conditoris, etiam uersibus reddidit. Utramque hanc Herigeri lucubrationem ex bibliotheca percelebris monasterii S. uitoni apud uerodunum accepi beneficio religiosi ac eruditi uiri Bartholomei Senoci, theologie lectoris, amici mei, qui, seriis licet studiis occupatus, operi nostro suppetias ferre non cessat. In ms. codice ad me transmisso legitur hec inscriptio: IN CHRISTI NOMINE INCIPIT uITA S. URSMARI CONFESSORIS ATQUE PONTIFICIS, uENERABILIS HERIERI  ABBATIS INDUSTRIA METRO HEXAMETRO HONORIFICE COMPOSITA, nimirum duobus libris, uno de uirtutibus, alio de miraculis S. Ursmari. Primi libri hoc exordium est:

Primo supremum mira uertigine celum
Afflans cuncta Dei fecit sapientia summi.
Post secundum librum in eodem exemplari continenter subiicitur eodem metri genere uITA S. LANDELINI cum hoc initio:

Ingenitus Genitor per uerbum cuncticreator,
Et Genitus regnans nutu fabricata gubernans.
Que uita, tametsi auctoris nomen non prefert, Herigeri tamen esse persuasum habeo tum ex simili metri specie, tum ex eadem quam utrobique affert auctor etymologiam Crispiniensis monasterii a crispantibus  aquis fontis, a sancto in eo loco eliciti. Certe Herigerum uitam S. Ursmari metro edidisse, aliaque multa scripsisse constat ex continuatione Chronici Lobiensis, quod exstat in tomo uI Spicilegii. Cur uero utramque hanc Herigeri lucubrationem non retulerim integram, illud in causa fuit quod preter excursus quosdam morales ingratos nichil habet diuersum ab Actis siue S. Laudelini, que in secundo; siue S. Ursmari, que in hoc tertio Seculo exhibuimus, exceptis quibusdam uersibus quos hic damus.





uITA SANCTI URSMARI ABBATIS 



 Sed nunc ex reliquis Christi taceatur alumnis,
Lumina qui uite mundo preclara fuere,
Doctrinaque sua replerunt undique cuncta.
Celsa, tibi gemine mittuntur, Roma, columne,
Petrus cum Paulo, quorum fundata triumpho
Primatus arcem quadrum pretendis in orbem.
A quibus insignes illorum nempe sequaces
Sumpsimus auctores, illinc nobis uenientes.
Clara Dionysio tunc Gallia Parisiensi
Credula diuini suscepit femina uerbi.
Et Clemens Mediomatricum missus ad urbem,
Edocet in solum uicinos credere Christum.
Treueribus terni mittuntur corde fideli
Trinum personis Dominum, deitate sed unum
Credere qui doceant populum lauacro renouandum:
 Scilicet Eucarius, Martinus, ualeriusque.
Credit Agrippinus, fidei fit Tunger alumnus.
Propugnant fortes Christi uirtute duelies
Nitentem toto laqueos pretendere mundo,
Decipiturque sua perfossus guttura preda,
Occumbente fide pro sacra martyre teste,
Confessore pio mortis gaudente triumpho,
Nec trepidante necem si prouenisset atrocem.
Siluester, Martinus, Hilarius, Ambrosiusque,
Bricius atque Lupus, Sulpicius ac Anianus,
 Germanus Parisiacus, Germanus et alter,
Istam per normam quoniam meruere coronam,
Fert Gothus, Ausonius, Gallus, Scytha, Noricus, Indus,
Hebreus, Grecus, Romanus, Barbarus omnis.
Talibus Ecclesie fautoribus undique firme
Obstant imbriferis uento quatiente procellis,
Desuper et petram nequeunt trepidare ruinam.
Tempore promerite sedarunt celitus ire
Quidam terrores, plebis mala gesta piantes.
Seruatius seruando fidem seruat pereuntem
Orando populum, Traiectum forte reseruans.
Remica Remigium celebrat plebs sacra sacratum,
Francia baptismo per quem recreatur in almo.
Digna conspicuum ueneraris laude uedastum,
 Attrabata, tuas dignum releuare ruinas.
Audomare salum Morinum frenare suetus,
Nec tibi Neptuni mandans concessa tridenti,
His cum Bertino quos turbat pontus adesto.
   Insignem meritis Autbertum Cameracensis
Infula commendat, qui perlustrare solebat,
Si sua condignum ferret parrochia fructum.
Morosum cleptem conuerterat-ille ferocem:
Cuius ut hic uitam memorem quantisper et ortum
Preclue Francorum celsaque propagine natum
 Haginense solum fert hunc et rumor adultum:
Exceptumque sacro baptismo presule ab ipso,
Instructumque piis cura mandante parentum
Litterulis et lege sacra. Proinde furente
Aetate ut libuit iuuenili, fertur in antro
Precipiti totus, cunctum cordis cogitatum
Adnisus sub perditionis ferre barathrum,
Grassari solitus spoliis predaque uiantum.
   Laubacus grandem quo deriuatur in amnem
Sambram permodicus nomen tibi, Lobia, riuus,
Figens, perpetuum Morosi moribus aptum
Infundis, uel forte suo de nomine dictis
Maurifalisia, Morineias, Landeleasque.
Fertur enim quia post baptisma binomius esset
Et post hec Landelini cognomen haberet.
 Dum spirante Dei tandem bonitate superni,
Respectuque pio cordis compunctus in imo,
Festinat Cameracensem deuotus ad urbem,
Pontifici patrique pio commissa fatendo
Procidit, et genua amplectens genibusque uolutans.
Quem mox Romuleam contendere iussit ad urbem,
Gaudens excelsa mutatum sic fore dextra,
Indicens agapem simul et ieiunia crebra.
   Arci Martinus Romane papa beatus
Preesse uidebatur sancte, pariterque prodesse.
Huic sua Morosus deplorans crimina prorsus,
Ilicet a noxa meruit laxarier omni,
Accipit et ueniam simplex confessio gratam.
Indeptus uotum, natale reuersus ad aruum,
A dicto iam presule eo donatur honore,
 Quem ualeat quis grecizans a sorte uocare.
Romana posthec repedabat ab urbe secundo
Sumit et inde gradum sub eodem presbyteratus.
Tunc et Laubaci repetit deserta locelli,
Seruiat ut Christo, fuerat quo pessime predo.
Lobia predonis tunc cellula fit famulantis.
Christo tuncque loci consurgunt culmina nostri
Pulchro structore, fuerant que feda latrone:
Predandique locus flendi transfertur in usus.
Crimine prolapsum sed reddit iustificatum
Gratia summa Dei, donans peccata fatenti:
Conuertuntur ibi famulantia Cuncticreanti
Agmina multorum, ditantia forte locellum.
Prefuit his igitur Pater ipse et profuit, augens
Tum fundos, numerum tum multiplicauit eorum.
 Cui successores adiutoresque fuere,
Quorum nominibus fortuna fuit caruisse.
   Ipse sub hec alias commigrans, Crispiniensem
Forte, sui de fontis aqua crispante uocatam,
Condidit ecclesiam, diuina oracula honorans,
Et cedens Laubaca tuis o plantula ramis.
Sic etiam Paulus fuerat iam cedere iussus,
Postposuitque Phryges: spectatur quippe Iohannes.
Tunc fratres gemini, Dagoberto rege creati,
 Francorum gentem simili nec sorte duellem
Secernunt sceptris; Chlodoueus Belgica segnis
Regni sceptra tenens, sed nil laudabile linquens,
Tres itidem segnes proprio de semine fratres
Liquit Hlotharium, Hildricum, et Teodericum.
Alter at in sceptris Austrum Sigibertus agebat,
Suffretius nomen dederat, cui Mettius urbe.
Qui quia priuatum doluit se germine prolum,
Ad stirpem sobolum non unquam deficientum
Hinc illinc duodena uiris cenobia sanctis
Struxit, apostolica ualeant ubi uiuere norma,
Munificaque manu ditauit diuite censu.
Tunc et Pippinum nobis ea tempora primum
Mittunt illustrem, rebus uel honore potentem:
Cui generat binas coniunx Itaberga sorores;
 Beggam, Gertrudem, Grimoaldum: quem aula priorem
Regia dignata est, quique auctor erat Stabulensis,
Sancte Remacle, monasterii tecum edificandi.
Cuius adoptando maiestas regia prolem
Fecerat esse suam: sed post hec natus et ipsi
Qui succedat ei, donatur munere Christi.
Quem pater ut regnet, fidei mandat Grimoaldi.
Ille suum potius uoluit succedere natum.
Accipit hoc grauius condemnans rex Chlodoueus,
Hildricumque suum regem facit Austrasiorum.
   uerum Gertrudis sacrata uirginitate
Floruit et signis: sed Beggam sorte iugalem
Ansigisus habet, Arnulfi filius almi,
Regius ex atauis quem compsit germine sanguis.
 Alter Pippinus horum est de sanguine natus,
Cui proprium dat nomen auus: sed et omnia prorsus
Que sibi sunt, sed et esse queunt, huic predia cedunt.
Qui patris mortem dirum mutatus in hostem,
Atque Theoderico minitandi bella subacto,
Ipse potestatem nanciscens sceptrigeralem
Nectit sceptra suis etiam confinia sceptris.
Cuius largifluis permaxima Lobia donis
Augmentata, statum sumpsit per secula summum;
Ursmarumque sacrum meritis super omnia dignum
Mandat euangelice spargentem semina uite,
Laubacumque gregem pascendum tradit eidem.
De cuius uita meritorum laude beata
Pauca locuturis adsit pia Cunctipotentis
 Gratia, pontificem faciat que laude celebrem,
Plurima perspicuum quem reddunt gesta bonorum.
   Ursmarus sanctus meritis et honore coruscus,
Nobilitate cluens, morum probitate nitescens,
Commendant alme gestis preconia uite
Quod natale tuo proprium, o Teoracia, pago
Sumpserit, et uilla, quam fama Fleon uocitauit,
Cuius uicinas perlambit Samber arenas.





HERIGERI ABBATIS LOBIENSIS EPISTOLA AD QUEMDAM HUGONEM MONACHUM  Respondet questionibus sibi ab eo propositis de diuersitate que Dionysium inter et Bedam occurrit, aliasque ipse illi uicissim proponit enodandas difficultates.


 Frater Hugo, si interrogeris cui potius credere debeas, quandoquidem dissentiunt, Euangelio an Dionysio, responsurum te non diffido quia potius Euangelio. Sed Euangelio in ueritate constante, Dionysius inuenitur multum dissentire. Habet enim ueritas Euangelii quia anno decimo quinto imperii Tiberii Cesaris baptizatus sit Christus, incipiens quasi annorum triginta. Secundum uero chronica Eusebii, uel etiam Hieronymi, qui nisi probasset, non ita transtulisset, anno XuIII Tiberii uenit ad passionem, qui potuit esse annus XXXIII incarnationis eius. Iterum habet ueritas Euangelii XIu luna, id est feria u, celebrasse eum pascha legale, nec illud uel anticipasse, uel distulisse; feria autem uI, id est luna Xu, crucem ascendisse; Sabbato, id est  luna XuI, in sepulcro quieuisse; Dominica uero, id est luna XuII, resurrexisse. Ergo aperto circulo Dionysii, si ita inueneris, anno XXXII incarnationis eius, uel XXXIII, uel XXXIIII, qui sunt post circulum magne reuersionis DLXIIII, uel DLXu, uel DLXuI, age Deo gratias, sicut Beda precipit, quod tamen ironice dixit. Ideo autem tres numeros annorum posui, quia alii putauerunt eum anno XXXII, alii XXXIII, fuisse passum, alii autem XXXIIII: quibus Beda magis assentire uidetur. Secundum autem ueritatem Euangelii, uel reuelationem Ioannis, uel prophetiam Danielis, tribus semis annis predicauit, et alii predicationis eius annorum primum putauerunt, natiuitatis eius esse XXX, ut statim post baptismum et ieiunium ceperit predicandi exordium. Scimus  autem Ioannem euangelistam, post reditum de exsilio, non solum propter hereses que se absente emerserant confutandas, uerum etiam quia ceteros euangelistas legeret multa de miraculis Christi, pauca uero de diuinitate dixisse, quedam uero insigniora pretermisisse, utpote de nuptiis in Cana Galilee, de Nicodemo, de ceco nato, de languido ad piscinam, de muliere ad puteum, de Lazaro suscitato, de pedum lauatione, et alia multa. Ipsa uero que dixerant confuse et inordinate, id est priora  posterius, posteriora prius posuisse. Igitur aggressus est numerum annorum predicationis Christi per dies festos pasche distinguere, et quampulchre ab ipsis diebus uoluit exordium sumere, Miserunt Iudei ab Ierosolymis ; altera die, uidit Ioannes Iesum uenientem ad se ; altera die, Stabat Ioannes, et ex discipulis eius duo ; die tertio, Nuptie facte sunt in Cana Galilee . Igitur primo anno predicationis sue, cum esset Ierosolymis in Pascha, eiecit uendentes et ementes de templo; secundo anno in die festo Pasche sana uit languidum ad piscinam; tertio anno, post miraculum de quinque panibus factum, erat proximum Pascha, dies festus Iudeorum; quarto anno uenit ante sex dies Pasche Bethaniam, ubi Lazarum  suscitauit, quando et passus est. Nam si anno XuIII Tiberii passus est, qui forte fuit dimidius super tres predicationis sue annos, ergo primus predicationis ille fuit, qui decimus quintus Tiberii exstitit, quo et baptizatus est. Sed forte, secundum supputationem Bede, initium decimi noni Tiberii Cesaris anni potuit esse quartus predicationis, qui fuit et passionis, id est XXXIIII incarnationis, precedentibus III annis, id est XXXI, XXXII, XXXIII. Siue ergo XXXIII, siue XXXIIII secundum cyclum Dionysii, ab incarnatione sua passus sit anno, nullo modo consentit euangelice ueritatis relatio; nam anno XXXIIII luna in Pascha, non XuII, ut dictum est, sed prouenit XXI, nec XIIII luna in feria u, sed prouenit in die Dominica. Passio uero non uI feria, nec in X  Kalendarum Aprilium, secundum Grecos; nec in uIII Kalendas, secundum Latinos; sed nec resurrectio in uIII Kalendarum Aprilium, secundum Grecos, nec in uI Kalendas, secundum Latinos, ullo modo prouentura est. Iam uero quam inconsentaneum sit in XXXIII ab incarnatione sua passum esse, uel resurrexisse, palam liquebit, cum hec omnia potius occurrant in Aprili quam in Martio. Euangelio autem prescribente, scimus quia in equinoctio autumnali prenuntiatus sit Ioannes Baptista;  in mense autem sexto, id est Martio, post dimidium annum, eisdem Kalendis, annuntiatus est Christus, quo conceptus est et passus, secundum illud: Non coques agnum in lacte matris sue ; id est, non eo die Christum interficias, quo conceptus est, quod, licet uetuerit, presciebat tamen Iudeos non obaudituros; sicut et Ade lignum scientie boni et mali uetuit, quod tamen eum non obseruaturum presciuit, propter quod dicit Psalmista: Beatus uir cui non imputauit Dominus peccatum . O quam periculosum est uel a Deo, uel ab aliquo sancto uiro talia premonendo audire, cui quia Spiritus inest prophetie, raro contingit que prohibet non euenire! Languido enim ad piscinam sanato tristis premonuit: uade iam, et noli peccare,  ne deterius tibi aliquid contingat . Deterius quippe ei contigit, quando in passione Christo alapam dedit. Igitur his in ueritate constantibus, liquet Christum uno eodemqe die et conceptum et passum. De Kalendario autem, uel annis Dominice incarnationis, propter inscitiam temporum, magna est consultatio chronographorum. Qui enim scire potuit abbas Dionysius a suo tempore retro computans annos imperatorum usque ad quadragesimum secundum Augusti Cesaris annum, qui fuit annus primus natiuitatis Christi, secundum chronica Eusebii? Quomodo, inquam, indubitate scire potuit qui integris annis regnauerint, qui aliquot menses uel dies superhabuerint, quanta interregna fuerint, id est, uno defuncto et altero substituto, quantum  temporis intercesserit? Sed Grecis, auctore Niceno concilio et beato Cyrillo Alexandrino episcopo, magis assentiendum, qui et finitimi Orientalibus et uicini apostolicorum uirorum fuere temporibus. Omnis enim antiquitas, ut ait orator maximus, quo proprius aberat ab ortu et diuina progenie, eo melius que erant uera cernebat. Hi itaque uIII annos ab Incarnatione Domini minus quam circulus Dionysii supputant; ergo, secundum illos, primus ab Incarnatione Domini annus is est qui est in circulo Dionysii nonus. Is autem est XXXIIII, qui est in circulo Dionysii XLII, habens uII concurrentes, XIIII epactam, terminum in XI Kalend. Aprilis, feria scilicet u, quando et Cena facta est, et uespere Pascha  celebrari cepta est, sicut dicit Dominus; die XIIII ad uesperum Pascha Domini est, et in Xu sub luna solemnitatem celebrabitis, quando et passus est, id est X Kalendas Aprilis, et Sabbatum quando requieuit in sepulcro, luna XuI, IX Kalendas Aprilis, et Dominicum diem Resurrectionis uIII Kalendas Aprilis, luna XuII. Preclare: nam in questionibus Ptolomei regis cum LXX Interpretibus de libro Exodi agitatis, deprehensum est equinoctia et solstitia in XII Kalendarum, potius quam in octauis, etiam ratione horologica esse adnotandum. Constantino quippe Augusto XuIII imperii sui anno baptizato, scandalum ortum est per Ecclesias Orientales nouiter edificatas, aut renouatas, non solum de simultatibus inter Alexandrum Alexandrinum episcopum,  et Arium presbyterum suum, sed etiam de Pascha celebrando, quod prius ab Orientalibus agebatur quam ab ipsis Iudeis. Iudei enim, annos lunares sequentes, in quibusdam embolismis uno mense antequam nos, et hoc ante equinoctium celebrant; sed hic error ex libro Bede De temporibus facile decutitur. Orientales uero, qui successores apostolorum iactabant se consectari, sed concordiam solarium et lunarium annorum non usquequaque perscrutati, utroque claudicabant pede. Quapropter rogatu Syluestri pape missus est ab imperatore Osius Cordubensis episcopus, qui utrumque corrigeret, et pacem inter Alexandrinos componeret, sed reuersus est sine effectu. Igitur rogatu Syluestri, et iussu Constantini congregata synodus  apud Niceam, per duos menses celebrata est, ubi error Arii facile deprehensus, cito fuit damnatus. Sed de paschali obseruatione questiones difficiles et pene inextricabiles diu sunt agitate. Ad ultimum questionibus Ptolomei regis cum LXX Interpretibus recitatis, XIIII quoque lunis paschalibus secundum Pachomium confirmatis, sancitum est ut quicunque deinceps Pascha cum Iudeis, id est ante equinoctium, celebrasset, anathema esset. Sed in XIIII lunis Pachomii inuenitur ante equinoctium, quod in uIII Kalendas Aprilis putabatur XIIII luna paschalis, u die, id est in XII Kalendas Aprilis; aut IIII die, id est in XI Kalendas Aprilis, ubi et terminus et aliquoties ipsa solemnitas reperitur; aut III die, id est in X Kalendas Aprilis, ubi solemnitas tantum; aut  pridie, id est IX Kalendas Aprilis, ubi utrumque; aut in ipsa uIII Kalendarum die, ubi identidem adnotatur. Itaque, aut anathemati subiacendum, aut sicut in Niceno concilio sancitum est, Pascha est celebrandum. Conclusum est igitur et Aegyptiaca disciplina, qui peritiores in arte calculandi sunt, utpote apud quos nunquam pluuie, nunquam nubila fuere, et horologica ratione equinoctium uernale in XII Kalendarum potius esse. Et quam congruenter, quam apte; feria quippe IIII dum crearentur sidera, ipso momento, diuidentibus spheram celestem sole et luna, et sole quidem Arietem, luna autem obtinente Libram, patuit in XII Kalendarum equinoctium uernale fuisse. Ergo in XIII Kalendarum, feria III,  apparuit arida; in XIIII Kalendarum feria II, factum est firmamentum; in Xu Kalendarum, id est feria I, affigitur primus dies seculi, et ingressio solis in Arietem. His ita in ueritate constantibus, feria u, id est XI Kalend. Aprilis creati sunt pisces et aues; feria autem uI, id est X Kalend. Aprilis, factus est homo, et producta est de latere eius Eua. Et ubi auctoratius, ubi sanctius per crucem Christi redimeretur homo, et de sanguine profluenti e latere Christi baptizaretur Ecclesia, quam in ipso die et eodem Kalendario? Et sicut Deus ab operibus suis requieuit in die Sabbato, id est uIIII Kal. April., ita et Christus in sepulcro. Successsit Resurrectionis eius dies Dominica, id est uIII Kalend. April., que non solum prima, sed etiam  inscribitur pro octaua. Ut autem transcenso equinoctio, utque in tertia hebdomada, utque Dominica die, sicut angelus per pastorem mandauit uictori pape Romano, facile est inueniri apud Bedam in libro De temporibus de ipsorum sacramento. Nam Iudei quocunque die post Sabbatum, id est una uel prima Sabbati, que modo dicitur dies Dominica, aut secunda Sabbati, aut tertia Sabbati, aut quarta Sabbati, aut quinta Sabbati, luna XIIII occurrisset, eodem die, facto uespere, et Xu luna incipiente, habebant Pascha, et quot dies superessent usque ad Sabbatum, protrahebant illud usque ad Sabbatum, et ipsum Pascha aliquoties u diebus, aliquoties IIII et deinceps, aliquoties uno tantum die uel duobus ante Sabbatum, sicut contigit in passione Domini,  quando feria u aduesperascente, et luna Xu incipiente, ipsam noctem et sequentem diem habebant pro Pascha, sicut dicit euangelista: Erat pascha, et azyma post biduum . Sabbatum autem subsequens, non solum propter semetipsum, sed et propter solemnitatem paschalem, quasi duplex festum dicebatur Sabbatum Sabbatorum. Quid autem distet inter Pascha et azyma, uel si indifferenter dicatur, sicut apud alium euangelistam: Prima autem die azymorum, quando pascha immolari solet , uel quot diebus Iudei antequam nos, uel quot nobiscum celebrent Pascha, apud Bedam inuentu facile est. Liquet igitur quia prius Orientales quam ipsi Iudei celebrabant. Iudei enim, licet de equinoctio aliquoties errarent,  tamen XIIII lunam sequebantur. Orientales uero, lunaris circuli penitus ignari, equinoctium autem in uIII Kalendas Aprilis tenentes, sicut et multi nostrorum, utpote Augustinus, Fulgentius, Ioannes Chrysostomus, et ipse Plinius, quo etiam die conceptionem Christi et passionem adnotabant, Pascha in uI Kalendas Aprilis celebrandum prefixerant, quocunque die hebdomadis euenisset, sicut et Natale Domini in uIII Kalendas Ianuarii. uictor uero papa Romanus, ab angelo per pastorem monitus quocunque die hebdomadis ipsa uI Kalendarum Aprilium dies prouenisset, in Dominicum diem Pascha differendum statuit. Et de Dominica bene, ut ipse utique quo Dominus resurrexit dies nunquam permutaretur,  et ut post equinoctium semper Pascha celebraretur. Ut uero post XIIII, id est in III hebdomada huius seculi omnino adhuc aut ignorabatur, aut ne legebatur, donec in Nicena synodo et equinoctium XII Kalend. April. prefixum, et dies paschales, iuxta XIIII lunas Pachomii, deinceps sunt obseruati. Hoc uero certissime sciendum quod si eo tempore equinoctia et solstitia in XII Kalendarum, sicut modo essent prefixa, nunquam conceptiones et natales beati Ioannis et ipsius Christi in uIII Kalendarum, sed potius in XII essent assignate. Nam qui ipsa equinoctia in uIII Kal. putauerunt, ipsi easdem festiuitates ibidem assignauerunt, propter illud quod dixit Ioannes: Illum oportet crescere, me autem minui .  Sed ueritas cum Grecis scienda. Consuetudo autem Ecclesiarum, si non est contra fidem, nullo modo permutanda, nec eis qui in uIII Kalend. putauerunt, omnino abrogandum, cum Grecis uero et Aegyptiis de XII sentiendum. Quod dictum aduersus heresim que nuper exorta est ualet plurimum, domno Gerberto illam ex Toletano concilio prerogante. Nam cum sint u dies a XII Kalendis usque ad uIII, si dies Dominicus pasche, aut Sabbatum sanctum, aut Parasceuen, aut cena Domini prepedierint quominus annuntiatio beate Marie matris celebrari possit in quolibet ex ipsis u diebus, anticipari ualebit, et rescriptum nostrum aduersus hec, si petieris, impetrare ualebis. Hec, frater dilectissime, summatim breuiterque quia per memetipsum infirmitate interpellante,  et oculorum acie iam caligante, scribere non potui. Minus de leporis urbanitate curaui, sciens eos qui ante nos de artibus scripsere, ut tantum intelligerentur elaborasse, eloquentiam uero omnino neglexisse. uolo autem pro talionis recompensatione uicem reposcere, ut quia multa sunt in Scripturis diuinis que nostrum uidentur intellectum offendere, uobis orantibus, et Scripturarum campos percurrentibus, possint lucidiora esse.

Primo qualiter tantam diuersitatem que est in homilia Bede de Palmarum die ualeam discernere. »Agnus, inquit, paschalis, cuius immolatione populus Isrel est ab Aegyptia seruitute liberatus, ante u dies Pasche, id est XIIII luna ad uesperum iussus est immolari. Significans eum qui nos sanguine  suo redempturus ante u dies Pasche, idem hodierna die, magno precedentium sequentiumque populorum gaudio ac laudatione deductus, uenit in templum Domini.

Secundo de epistolis decretalibus Iacobi et Clementis ad alterutrum missis, in quibus ita Clemens ait de beato Petro, sicut iam passo. Igitur Petro uiuente manifestum est eum non scripsisse. Et Iacobum uIII annis manifestum est ante passionem Petri decessisse. Post passionem uero beati Petri Linus XII annis et Anacletus totidem, cooperatores Clementis, qui Petro uere successerat, exstitere. Multo minus igitur istorum tempore potuit Iacob rescribere. Post decessum uero ipsorum, cum Clemens  solus uIIII annis Romane presideret Ecclesie, multo adhuc minus credendum est potuisse rescribere completo a passione Iacobi XXXII annorum tempore.

Tertio de nostris Treuerensibus Eucario, ualerio, Materno, qui dicuntur missi fuisse ab apostolo Petro, et locus quidem in Elisatio pago nomen habens Eligia concordat cum eorum historia; sed a passione beati Petri qui est XIII annus Neronis, qui si forte Eucarium, ualerium et Maternum Treueribus misit, ante aliquot annos passionis sue hoc fecit, computantur anni CCLXIII usque ad annum XXu Constantini, quando obiit sanctus Syluester, cuius iussu Arelato facta est synodus, ubi legitur interfuisse sanctus Maternus Agrippinensis episcopus,  cum Maurino archidiacono suo, ubi et adfuit sanctus Agricius Treuerensis episcopus.

Quarto, quomodo Decius, qui uno tantum anno uel paulo plus prefuit, et Cornelium papam martyrizauit, Xistum papam cum Laurentio archidiacono suo interficere debuerit, cum Stephanus et Lucius, antecessores Xisti, a successoribus Decii Gallo et uolusiano uel ualeriano et Gallieno martyrizati sint.

Quinto, de Constantino Augusto, quod ab Eusebio Nicomediense baptizatus sit, Ariano dogmate. Dicunt autem heretici baptismum eum, ut in Iordane baptizaretur, differre uoluisse, sed in Nicomedia preuentum morte nouiter ab Eusebio Ariano  baptizatum esse. uerior autem est historie Grecorum assertio, ubi habetur ab hereticis, propter inuidiam Christianorum, quod de concubina sit natus, et rebaptizatus, confictum esse, cum et baptisterium eius quo a Syluestro baptizatus est adhuc Rome  appareat, et pragmatica ipsius omnem ueritatem contineat.

Sexto, de sancta cruce, quam quidam putant nisi post conuersionem Constantini et tempore S. Syluestri non esse inuentam; sed Syluestro antecessit Melchiades, Melchiadi Eusebius, qui inuentionis eius celebritatem precipit in decretalibus suis obseruandam, utpote suo tempore inuentam u Nonas Maii.

Septimo, de probroso Arii interitu, quasi tempore Constantii filii Constantini secundum historiam ecclesiasticam exstitit, sub Alexandro episcopo suo esse non potuit. Obitus enim Alexandri obitum precessit Constantini annis uIII. Athanasius namque, qui Alexandro successit, primum exsilium apud  Treuerim, iussu Constantini, non Constantii, pertulit, quando cum Maximino episcopo Treuerorum et Seruatio Tungrorum et aliis multis Coloniensi synodo interfuit, ubi Ephrata eiusdem ciuitatis episcopus damnatus fuit  .




ANNO DOMINI MuIII.
NOTGERUS LEODIENSIS EPISCOPUS.





NOTITIA HISTORICA.


 Notgerus, seu Notkerus, ut in diplomatis passim legitur, Alemannus ortu, in Sueuia nobilibus parentibus natus, primum monasterii S. Galli prepositus, ut in Chronico Saxonico legitur, ubi tantum in litris ac pietate progressum fecit, ut fratribus preponi meruerit, et inde ab Odilone Stabulensi abbate ad suos erudiendos euocatus fuerit, teste Bartholomeo Fiseno; demum Eraclio e uiuis sublato suffectus est, et a S. Gereone Coloniensi episcopo consecratus 974. uir fuit eximie pietatis, singularis pro illis temporibus eruditionis, summe in agendo sapientie, mire in pertractandis negotiis sagacitatis, et uix non immense erga omnes beneuolentie simul et munificentie.

Primum eius studium fuit ut plebem ad officium  reuocaret, ratus illam, nisi cerceretur, rempublicam uniuersam suo ueneno breui infecturam. Statim atque possessionem iniit, iis qui omnem Eraclii domum impudenter perruperant, diem dixit, et, cognita  causa, damnatos penas luere iussit. Caprimontanam arcem infra secundum ab urbe lapidem sitam, accessu arduam, murorum ac turrium firmita e munitam, hactenus inexpugnatam, imo et inexpugnabilem uisam, Leodico imminentem, latrunculorum et pagi tyrannorum speluncam, improbanda ac temeraria fraude cepit, ac totam euertit tanto suorum ardore ut pristine munitionis nullum omnino uestigium permanserit. Creuere ista ruina Leodicum et Aquisgranum, euersa quippe Dei Genitricis basilica, presbyteros duodecim qui in illa Domino seruiebant, cum omnibus suis redditibus Aquensi collegio coniunxit, et additis de suo uectigalibus, alios insuper denos instituit. S. Caprasii in eodem monte positum collegium canonicorum ad sancti Pauli Leodium transtulit.  Tertiam S. Ioannis euangelisie ecclesiam ui nulla destruere potuit, donec similem in urbe construendam uouisset, cuius se uoti religione liberauit anno 981. Unde hi uersus compositi:

 Legia ditatur per me, Capri mons spoliatur.
Hic ruit, hec surgit; manet hec, nunquam ille resurgit.

Urbem deinde muro circumcinxit, et edifi iis honestauit; maiorem ecclesiam, uetustate et operis infirmitate ad lapsum declinantem, a fundamentis renouauit, et ampliauit, ditissimisque ornamentis decorauit; claustrum, domos, officinas et episcopale palatium de nouo construxit; plurima alia templa quaquauersum in urbe erexit; et quot templa tot arces munitissimas condidit, sicque tutissimam ab hostibus reddidit ciuitatem; hinc illa carmina:

Legia, lege ligans cum prelatis sibi leges,
Notgerum Christo, Notgero cetera debes.

Nec urbe se tenuit antistitis munificentia, sese  foras exeruit, et late diecesim non exornauit tantum, sed et communiuit. Fossensem ecclesiam condidit, inquit Aegidius, et in defensionem, muro turribusque ualidissimis circumcinxit. Thudinium seu Tuinum urbem condidit, firmisque muniuit operibus in loco natura preualido, et ex omni fere parte arduo. Mechliniam a Nortmannis uastatam restaurauit, collegium duodecim canonicorum condidit, addita prepositi dignitate. Comitatum denique Hoiensem acquisiuit, illum Ansfrido S. Lamberto largiente.

Nec ecclesie sue temporalia duntaxat, sed spiritualia quoque, et quidem precipue, curauit Notgerus. Exemplo predicabat et uerbo. De eo Aegidius cap. 57: »Erat pauperibus mitis, superbis diuitibus terribilis;  bonis quibusque lenis ac mansuetus, iniquis et malitiosis metuendus; potentibus uenerabilis, mediocribus amabilis, admirabilis sapientibus; indoctis eruditer clementissimus, senum ac debilium sustentationis baculus, iuuenum et adolescentium correptor studiosus. Prouidus in consilio, circonspectus in facto, clarus in eloquio, discretus in silentio.« Incredibilis erat eius eloquentia, qua quidquid rectum ac honestum est persuadebat, quidquid uitii et turpitudinis insectabatur, hereses fortiter profligabat, quamquam que fuerint nemo prodiderit; uerbo diuino rebelles anathemate percellebat, idque nusquam incassum, ut notant auctores.

Sed quia spes Ecclesie precipua in iuuentute consistit, mirum qua cura, quo ardore pro illius educatione  laborauit, illi moderatores undique conquisiuit, litterarum cognitione, diligentia et morum integritate conspicuos. Factis et cohortationibus magistrorum et discipulorum animos accendebat, difficiliores theologie questiones cum illis non raro discussas definiebat: hos propositis pro cuiusque captu materiis, uel enodatis paulo obscurioribus, instruebat; ab illis uix poterat euelli, adeo ut dum in uia pergeret, inquit Anselmus, secum scholas scholaresque circumduceret, cum omni libraria supellectili et preposito doctissimo. Dignam episcopo curam, et miris cumulatam fructibus! Ex eiusmodi quippe disciplina omnes tante diecesis clerici doctiores euaserunt, et non pauci religione sapientiaque adeo illustres prodierunt, ut longe lateque pietatem et scientiam disseminarint:  inter hos recenset Anselmus Otbertum, Huboldum, Durandum, Wasonem, Rothardum, Erluinum, etc., qui uarias Ecclesias uel docendo illustrarunt, uel ut episcopi gubernarunt.

Monachis quoque ubique fauit. Gemblacenses adeo fouit, ut eum in patrem et dominum elegerint. , sicque superueniente imperiali auctoritate, Gemblacensis abbatia Ecclesie Leodiensi cessit. Laubio restituit Fulcuinum non paruo rei monastices incremento, eique mortuo suffecit Herigerum, uirum et pietate et scientia percelebrem.

Eius sapientia reipublice et imperiali dignitati perutilis exstitit. Othoni II fuit carissimus, et fere semper a consiliis. Eo mortuo suffectus est Otho III,  anno uite undecimo, et dum regno maturesceret, pueritie preceptor a Germanie principibus delectus est. Henricum successorem sua in coniugio continentia celebratissimum iuuit in pluribus ac precipue in bello aduersus Balduinum Flandrie comitem; cum enim ualentianas ab hoc occupatas irrito conatu obsideret imperator, in consilium et auxilium aduocatus Notgerus, ut longo rerum usu ualebat, in Flandri ditionem bellum inferendum asseruit. Secutus consilium Henricus in Flandriam signa mouit, omnia depopulatus. Gandauum obsidione cinxit, tam felici euentu, ut pacem petierit, ualentianas restituerit, et in fidem ac officium redierit Balduinus. Hinc minime mirum si plurima ab his imperatoribus acceperit beneficia. Otho secundus imperator dato ei diplomate  quidquid Pipinus, Carolus M., Ludouicus, aliique ad ipsum usque principes, Ecclesie Leodiensi donarunt, ac nominatim Hoium, Fossas, Lobium, Tungros, Mechliniam, ratum esse iussit. Datum refertur uIII Idus Ianuar. anno Dom. Incarnat. 981 , regni Othonis II, XIX; imperii uero XIII, indict. uI. Sed errarunt in notis chronologicis librarii, legendumque anno 990, ind. uIII. Simile ab Othone III obtinuit, quo preter iam enumerata, Brunengerusium comitatum, Traiectum et Gemblacensem abbatiam in ditionem Leodiensem transcripsit. Datum porro dicitur anno 994. Denique anno 1006 ab Henrico Othonis successore obtinuit, ut quecunque Leodicensis Ecclesia superiorum regum  beneficentia possidebat, auctoritate sua confirmaret.

Charitatem et beneficentiam ad mortuos extendit. Cum enim S. Odilo in uniuersa Cluniacensium congregatione defunctorum commemorationem instituisset, auide suscepit institutum et in sua diecesi, ut fert eius traditio, obseruandum precepit.

Quid de Landoaldi et Amantii sanctitate et miraculis resciret rogatus ut litteris mandari curaret, iussit Herigerum Laubiensem monachum rem exsequi, eiusque operi premisit epistolam suo nomine Womaro uenerabili in Christo patri et fratribus Gandauensibus datam. Hincque effectum est ut Adalbero Remens, archiepiscopus sanctorum illorum reliquias exponi permiserit, et cultum publicum sanxerit.  Anno 995 sedit in concilio Mosomensi Iu Nonas Iunii, ubi agitata est causa Arnulphi e sede Remensi deiecti, et Gerberti in eius locum subrogati. uide t. IX conc. Labbei. Eodem anno in locum demortui Rotardi Camerac. episcopi Erluinum Leodic. Ecclesie archidiaconum promoueri curauit, idque opera Mathildis filie Othonis Quindeliburgensis abbatisse. Adfuit et synodo Francofort. an. 1006, ubi S. Henricus imperator pro erigenda Bambergensi Ecclesia in episcopalem supplicauit. Anno 1007 eius rogatu Henricus Germanie rex benefacit Thornensi nobilium canonicarum collegio .

Denique annis, meritis et gloria plenus, exactis in regimine 36 annis, ad Christum euolauit, Iu Idus  Aprilis anno 1007; 1008, inquit Mabillon, Annal. tom. Iu, pag. 201, idque auctoritate scriptoris uite S. Theodorici Andagin., seu S. Huberti abbatis, qui ipsius equalis fuit, quique ortum eius sic notat: »Natus est anno Incarnat. Dom. 1007 imperatore apud Romanos et Germanos Henrico, anno postquam Iuniori Othoni successerat sexto, presidente in Leodiensi sede Notgero, magne sanctitatis et prudentie uiro, postquam ordinatus fuerat episcopus anno septimo trigesimo, etc.« Et ut alter codex addit: Priusquam uita decederet anno uno. Quod et inde  confirmatur, quod totum annum 1097 decurrisse uideatur. S. enim Henricus imperator eius petitione benefacit Thornensi collegio precepto dato II Nonas Iunii. Deinde erectioni Bambergensis episcopatus subscripsit hoc ipso anno Kalendis Nouembris, ut uidere est apud Labbeum tom. IX, col. 785. Adeoque non ante insequentem annum mense Aprili demortuus dici potest. Confirmatur denique auctoritate Lamberti Scafnaburgensis, qui ad hunc annum Notgeri obitum refert, ut et Chronicon Leodiense, Labb. Bibl. ms. tom. I, pag. 337.

Porro quia sine dolore non amittitur quod cum amore possidetur, orbitatem suam deplorarunt omnes totius diecesis ordines. In urbe dies singulos sibi sumpserunt singula canonicorum collegia ut  patri patrie parentarent, ac demum in Ecclesia S. Ioannis, ut suo testamento sanxerat, sepultus est ad Aram S. Hilarii. De illo, preter iam relatos Anselmum et Aegidium, agit Albericus in Chronico. Eiusdem meminit Chronicon Centulense l. III, c. 30. uitam S. Remacli rogatu Warinfredi abbatis Stabulensis composuit, ut nonnulli uolunt. In Marca Hispanica, p. 994, refertur Notgerum subscripsisse litteris Benedicti pape uIII pro Urgellensi Ecclesia, quod stare nequit.





NOTITIA LITTERARIA.


 Notgerus, Nothegerus, Notkerus, natus in Sueuia, episcopus quadragesimus sextus ab ann. 972 ad 1008 Leodiensis, apud Othonem III imperatorem, quem cognatione attingebat, gratiosus, in epistola ad Werinfridum abbatem Stabulensem, uite S. Remacli, apud Surium 3 septembr., et Gestis pontificum Tungrensium, Traiectensium, Leodiensium a Chapeauillo premissa, profitetur se non huius Remacli modo sed et ceterorum sue sedis pontificum tempora et gesta, que undecunque potuere corradi, ad sua usque tempora collegisse. Gesta autem illa primorum episcoporum XXuII, non sub Notgeri sed sub Harigeri abbatis Lobiensis nomine edita sunt a Ioanne Chapeauillo, t. I Sylloges sue de episcopis Leodiensibus, 1612, 4, et Harigero auctori tribuuntur a  Sigeberto, cap. 138. uerisimile tamen uidetur non diuersum opus fuisse quod a Notgero susceptum, et ab Harigero Notgeri amico aliisque coniuncta opera perfectum est, ut non absurde suspicatur Oudinus t. II, pag. 484. Atque in uita S. Remacli apud Surium et apud Chapeauillum t. I, pag. 82 seq., multa ad uerbum eadem. Exhibet autem Surius ad 3 Septembris  sub Notgeri nomine et uitam S. Remacli, uicesimi septimi ab ann. 650 ad 653 episcopi Leodiensis, et libros duos de eius miraculis, in quorum secundo monasterium Stabulense a Danis ann. 883 exustum ita refertur, ut auctor illo se nuntio consternatum testetur: Et ecce perfertur ad nos tristissimus, etc. Itaque antiquioris scriptoris uerba hec sunt, neque tamen ideo de Notgero aliquo seniore horum librorum auctore cogitandum. uita S. Landoaldi archipresbyteri sec. uII, Rotgani sociorumque Amantii diaconi, Adriani martyris, Iuliani, uinciane et Adeltrudis libris II, scripta iussu Notgeri ab eodem Harigero, atque Notgero auctori inde tributa, cuius etiam epistola an. 980 ad Womarum abbatem Gaudensem data premittitur, exstat apud Surium  19 Martii, et cum Henschenii notis in Actis Sanctor. tom. III Martii, pag. 35, 41. uitam S. Hadelini presbyteri circa ann. 690 in Belgio, eadem Acta sub Notgeri nomine offerunt tom. I Febr. 3, p. 372, 376. Et Mabillonius Sec. II Benedictin., p. 1013.





GESTA EPISCOPORUM LEODIENSIUM







uITA SANCTI HADALINI CONFESSORIS CONDITORIS MONASTERII CELLENSIS PROPE DIONANTUM AD MOSAM. Auctore NOTGERO Leodiensi episcopo, uti ex num. 6 intelligitur



 1. Fuit B. Hadalinus Aquitanie territorio cretus, nobili propagine ortus, in tenera etate morum probitate grandeuus, pueritie annos excedens, consortio senum Salomonis semper inesse cupiens, et dum sese quotidie ad maiora niteretur extendere, etiam illius famosi patriarche exempla conatus est pertentare, cui ait Dominus: Exi de terra tua , etc. Quod etiam iamdudum plures hoc ipsum audierat actitare, et pro uiribus suis illorum impar nolebat apparere, sanctus scilicet Agricius, Maximinus, Paulinus, eiusdem patrie exsules, ad nostram, id est Francorum deuenerant terram. Qui etiam postea Treuerice sedis archiepiscopali infula sublimati, ibique mortem obientes, cum Domino miraculis attestantibus se uiuere manifestant. Sic  quoque B. Remaclus Tungrensium presul almifluus et Deo dignus, Goar Rhenum fluuium circa monasterium suum transeuntium consolator, ceterique ex eadem regione felici fines noscuntur nostros adiisse perplures  .

2. Cernens B. Hadalinus quem nimio diligebat amore a Deo et hominibus exaltatum et pontificali cathedra sublimatum, non est nostre facultatis euoluere quanta cor eius et lingua repletum fuerit exsultatione  . Porro cuius meriti religionisque integre in eodem exstiterit regimine, qualiterue Stabulaus et Malmundarium monasteria construxerit pio labore, in eius uite libro quicunque uelit poterit reperire. At uero postquam cultum seruorum Dei in eisdem cenobiis aggregauerat, habitacula  quoque religionis usui apta magna ex parte disposuerat; quod semper habuit in uoto, remotioris scilicet uite solitudinem, sic, Deo annuente, nactus est occasionem. Tandem, licet difficillime, impetrauit tamen a rege ut alius sibi succederet, et sibi diu desideratum eremum adire liceret, ubi remotus a curis secularibus, liberius inhiaret celestibus. S. Theodardi uitam satis probabilem regi et optimatibus  ostentauit, eumque uicem suam supplere post se cathedre sue subrogandum ex nomine designauit. Plebe itaque suis sacris benedictionibus insignita, B. Hadalino secum comitante, diu destinatum accipiunt callem  .

3. Sed cum Dominus ipsius benedicti Hadalini sanctitatis iubar super candelabrum ponere  popularis disponeret notionis, contigit, dum iter agerent, ut accumberent quietis gratia ambo, dormientique de quo agitur sancto, alter uigilans, benignus scilicet Remaclus, solis radium qui oberat uultui imminens soporantis, angelico uelari cerneret obumbramine. Euigilans autem ait ad eum beatus pontifex: Frater dulcissime, si quam nunc uisionem in somnis agnoscis tibi ostensam fore,  mihi indicare ne differas, carissime. At ille uultu submisso primo renitens, sed post iubentis uoci obtemperans, ait: »Decreueram tibi, Pater beatissime, que uideram in presenti occulere, uerum euolutis aliquot diebus humili pronus deuotione patefacere. Sed cum tue iussioni quidquam negare fas non sit: uidi, inquam, columbam, cum blando sopore quiescerem, de celo super me indignum alis expansis descendere , oculosque meos aliquantulum circumuolitare; sicque caput meum supersedere, meque hoc omen quid boni portenderit fateor ignorare.« At B. pontifex Remaclus hilari etiam intuens uultu: »Excellit, inquit, o Hadaline, dignitas tua modicitatem meam, indignumque me tali fateor socio, quem famulatu obumbrari conspexi  angelico. Te per diem sol non uret, neque luna per noctem, ait Psalmista , quia nec in Christo, nec in illustrata per eum excedes Ecclesia. Columba quippe Spiritum sanctum qui super Dominum in Iordanis fluminis baptismate requieuit, et eum oleo exsultationis pre participibus suis unxit , ostendit; ipse gratia mitissime pietatis tuum cor illustrauit, teque in sui seruitio perenniter  delegauit.« Hec et his similia sa re eruditionis uerba Hadalinus a Deo electus cordis aure audiebat, et ad maiora se uirtutum opera deinceps accingere cogitabat.

4. Rursus benignus pontifex Remaclus futurorum prescius ait ad illum: Accelera ergo, fili mi, alio quanto ius profectionem Christum consectans preducem. uallem contiguam saltui qui adiacet fluuio quem Letiam  dicunt uicini, adiens locum qui Inter quatuor-montes uocatur inquire, et illic, Deo cohospite, tibi habitaculum atque oratorium construe, angelis ubi presulibus Domino Christo digne ualeas militare. Ille hec presagia hilari mente suscipiens, uestigiis pontificis prouoluere nisus est. At ille benigno hortatu illum eleuans, ut locum cum  aliquantis comitibus adiret, et procedente tempore ad se sepe uisitationis gratia rediret, suadebat. Exorata itaque et impetrata benedictione progressus indagandi cupidine, uiri cuiusdam qui uocabatur Beo deuenit domum, egreque, uxoris scilicet iuuamine, hospitio impetrato, inter uersandum inquirere. Sanctus iamdictum cepit locum, obtentoque sub dulci ducamine locum inuenit, Deo gratias egit, Adiutorium nostrum in nomine Domini  cecinit. Deinceps habitaculum construit, oratoriolum, ut tunc temporis posse fuit, perfecit, seseque Christi famulatui angelorumque presidio totum illic deuotus contradit. In fame igitur et siti, in frigore et nuditate, in laboribus et diuersis angoribus, erumnis atque pressuris, Dei athleta sobrie et  quiete et pie Domino, non seculo, uiuens, exspectabat illic beatam spem et aduentum glorie magni Dei et Saluatoris nostri Iesu Christi , castigansque et seruituti animi subiiciens proprium quotidie corpus, ipsam animam celestibus deputabat indesinenter excubiis, regem in accubitu suo sedentem nardum mirifici odoris  priorum actuum quotidie in ara cordis sacrificium delectabile mactando munificans.

5. Audiens autem famam sanctitatis sancteque conuersationis monitoris sui, beati scilicet Remacli in cenobio predicto Stabulaus, quod studebant undique ad eum uelut apes ad aluearia confluere, nonnulli se omnipotentis seruituti addere et leni iugo  Christi colla subnectere; alii uero liberos suos liberalibus, imo monasticis instruendos disciplinis, et illic perpetuo inseruituros contradere; multi etiam de facultatibus suis et reditibus suis sanctorum necessitatibus communicare; studebat et ipse ad eum uisitationis et nimio caritatis ardore sepe uenire,  et de pomis paradisi Dei conuersando illic conuiuari, sicuti in catalogo uiuorum illustrium qui ibidem super altare apparet assidue habetur insertum. Hec sunt, inquit, nomina eorum qui cum B. Remaclo monasterium Stabulaus prius inhabitare ceperunt: S. Remaclus, S. Hadalinus, S. Theodardus, S. Lambertus, eius spiritualis procul dubio in baptismate filius, S. Hubertus, Christianus quoque sapientissimus, et ceteri multi.

6. Sed ut ad ea unde paulo momento diuertimus redeamus, cepit beatus locum habitationis sue Hadalinus excolere, sancte conuersationis opere adornare, de die in diem Christi bonus odor Deo in omni loco esse . Sane quod celestis lucerna diu latere sub modii nequiuerat umbra , nec ciuitas abscondi supra montem posita , peruenit fama sanctitatis eius ad aures Pippini gloriosissimi tunc temporis regis: qui ut regina Saba ad ueteris temporis Salomonem, ita ad istius pacifici ac sapientissimi Dei ministri accurrit humilis mansionem, consiliisque saluberrimis ab eo de subiiciendo sese Regi regum Christo et gubernando secundum eius imperium regno ab ipsius mellifluo susceptis eloquio, suffragioque quarumdam que adhuc a prouisoribus loci tenentur uillarum concesso, gaudens de beati uiri colloquio sese reddidit palatio. Et quia nil deest timentibus Deum, multi de facultatibus et redditibus suis eius uoluntariam paupertatem suppeditare uolebant, ut conuersionis eius in eodem loco augmentaretur affectus. Nam fuere in eius  uicinio tres germani, Beo scilicet iam dictus, Triclinus alter, tertius Balduinus, quorum quisque quod illic possederat concessit deuotus.

7. Nomen itaque eius per uicina loca cunctis innotuit, factumque est ut ex illo tempore a multis frequentari cepisset: ipse enim celibem dignamque Deo inibi uitam ducebat. Omnes superuenientes non modo dulcedine uerborum animequiores reddebat, uerum et caritatis officia eis pro modulo suo libentissime impendebat. Et quia eumdem locum sua sacra consecrauerat conuersione, uoluit pius Dominus uerba que ante dixerat: Qui me, inquit, honorificauerit honorificabo eum , in hoc famulo suo ostendere. Cumque locelli iam dilatari cepisset  angustia, duo equites cum duobus assuetis uenatibus Umbris forte fortuna ignari cuius dignitatis esset uallicula uenientes, experti sunt in semetipsis quid aduenientibus agere competeret ceteris. Nam mane surgentes, exanimes quibus aduecti fuerant inuenerunt sonipedes, superque mortua cadauera  canes. Hoc comperto qui tunc temporis aderat presul, cuius nunc, Deo annuente, nomine, non proh nefas! merito famulamur  sedi, auctoritate interminauit episcopali, ne quis posthec eques oratorii illius attingeret fines: delegauit illic quoque ex reditibus, ut rem Ecclesie nostre, uillam que Mons Francheri  uocatur, ubi miraculum quod accidit et memorie nunc interuenit, nefas silere putamus.

8. Cum casu messores sibi laborarent heriles, dirigunt sancto conquerentes ex suis legatum, humiliter exorantes remedium adhibere opportunum. Ille uero se misisse illis iam retulit potum, uerum segnitie delatoris dilatum. Ne uero siti laborantes periclitarentur diutina, sanctus ad locum adueniens, messores bacillum quo iuerat figit, et affectu intimo  cordis orauit. Cuius orationis uerba cordis scrutator audiuit, et fons largiflue scaturiens continuo erupit, sitibundos exsatiat, meritum uiri declarat.

9. Emporium per idem tempus quod dicitur Dionant dum preteriret, ecce quedam mulier accurrens, mugitumque uocis emittens, uestigia eius osculabatur; sed que anhelabat corde, uoce implere nequibat. Substitit ergo, et populum circa se astantem quenam esset, qualiterue id ei accidisset interrogauit. At illi ut multum temporis iam fluxerat quod muta effecta sit intimauit, et ut ei infortunii et infelicitatis misereri dignetur supplices omnes offerunt preces. Et ille: »Non hec, inquit, nostra sunt, sed sanctorum Patrum, quorum nos suppares esse  meriti utinam contingeret uel extremi.« Populus autem magnis clamoribus suggerebat, ut qui pietatem et clementiam semper docuerat, ipse quoque in miseria illius muliercule dignaretur ostendere. Qui stat pietate motus, et de uerbis Domini que discipulis suis promiserat: Quecunque orantes petitis, credentes accipietis , confisus, totum se ad Dominum contulit deuotus, prostratusque humo lacrymis orabat. Oratione expleta, signum sancte crucis ori eius impressit: mox illa Deo gratias cunctis audientibus egit, uocem laudationis attollit, et posthec Deo deuota permansit.

10. Cuius rei admiratione permota quedam, ut fertur, potens matrona, nomine Aquila, cuius tunc erat Anthegia  uilla notissima, dedit Deo ad sancti  sustentaculum Russina, quod dicitur Mansum. Hoc exemplo et altera quedam Guiza uocata, cum tradere Deo per manum eiusdem beatissimi uidelicet Hadalini predium quod ueltz dicebatur uellet, cognomen a uocabulo deducens sancti, Montem S. Hadalini in posterum uocari disposuit: didicerat namque quod redemptio anime uiri diuitie eius.  Quibus ita gestis, infirmitate ultima preuenta est. Cumque lectulum illius plurimorum circumstiparet fidelium turma, de absentia uiri sancti flebili cum eis est uoce conquesta: et cum interrogaretur a nostris cui illud delegare uellet, iterata sepius uoce respondit: Hadafino, Hadalino, Hadalino, inquam, beato. Cumque wantum  in manu  legaliter tradenda teneret, et uiri differretur aduentus, exspirauit. Currens autem nuntius ad beatum qui tunc forte aberat Hadalinum, indicauit ei et dolorem morientis et causam tradende sibi possessionis. ueniente itaque sancto, et cordis eius pulsum manu rimante, si iam exstincta funditus esset, rigentes occiduo casu articulos  ac si uiuens aperuit, et cunctis uidentibus qui aderant locum  cum beato contradidit. Huius rei tot ac tanti existunt testes, quot regionis illius constant inhabitatores. Patet etiam clarius luce, dum incole cumdem locum uidentur possidere, qui dictis fidem faciunt usque hodie.

11. Procedente rursus tempore taurus casu petulcus ostium cuiusdam effregerat. Cumque eius inhabitatrix muliercula eiulatu flebilissimo cuncta compleret, heros benignus adfuit, eamque quid sibi acciderit ut his eos clamoribus congregaret inquisiuit: cognitaque rei notione, eam solatus est dicens: »Ne perturberis misera in tugurioli tuisruina, sed magis bonis operibus elabora, ut in illa qua mansiones multe sunt merearis fieri incola.« Et hec dicens ostium signauit, integritati pristine uerbo reddidit,  admiratione cuncta repleuit, seque iactantiam fugitans concitus abdidit.

12. Pauper igitur spiritu, quia casu nequibat, affectu regnum celorum emere contendebat, mitissimaque mente terram uiuentium possidere sedulus affectabat, cumque esuriret et sitiret iustitiam, satiari cum Christi manifestaretur gloria ambiens, famam seculi pro nichilo ducebat. Et, ut Deum mente conciperet, limpidissimum cordis oculum a maliuolentia et secularium curarum puluere conseruare studebat. Et licet caro aduersus spiritum, spiritus autem aduersus carnem , dum terrena inhabitatio sensum deprimit, multa cogitantem semper concupiscere soleat, pacem iste mirificam faciens,  spiritum carni, Deum spiritui dominari uigori compellebat herili, ut Deum celorum in Sion uidere eiusque excubiis mereretur indeficue adherere, et filius Dei non quidem natura, uerum gratia uocari et esse. Sane internorum bonorum suorum formas et species sicut nemo ad plenum potuit inspicere, ita nemo sufficit explicare: quas sicut illa  studuit excolere ita et laborauit occulere, et, cum hec uellet augeri, nolebat agnosci neglector quietis, refuga uoluptatis, appetitor laboris; patiens abiectionis, impatiens honoris; pauper in pecunia, diues in conscientia, humilis ad merita, superbus ad uitia: nulla illi ex omnibus propensior cura, nisi aut de Deo in lectione atque sermone, aut cum Deo in oratione loqueretur.

13. Per plura ergo  annorum curricula illic commorans, sanctissima conuersatione post huius uite multimodos laborum excursus, per plura beneficiorum et miraculorum commoda, hominibus Deoque charus ostensus, diem sibi uocationis intelligens imminere, quo recompensaret honor in celis quod labor triuerat in terris; morem gerere decreuit  subiectis. Quos accersitos fideles quosque non parui numeri ante se positos et de abscessu suo mestos his ultimis solatus est uerbis: »Ecce, karissimi Patres atque amantissimi fratres, tempus resolutionis mee instat, quo hec torpentia membra spiritus relinquat, iudicique suo presentandus occurrat. Non me terret prouentus conditionis omni mortali communis, cum tota sapientium uita commentatio debeat esse mortis; uobis magis timeo, quos saluandos omnimodis uolo. En ego uiam uniuerse carnis sum ingressurus, et ad uos deinceps non reuersurus; uos quoque morituros, karissimi, scitote, ideoque penitentie tempus indultum non  patiamini, queso, transire incassum. Quisquis ergo uestrum cuiuscunque criminis se sentit perpetratione maculatum, atque fouea maioris peccati absorptum, cito salubre suo supponat uulneri medicamentum. Dum iudex porrigit penitenti misericordie manum, en patet dum aduiuitis ianua misericordie, que post mortem obstruitur, sola patente que contemptores preceptorum Dominicorum desertoresque puniendos suscipiat porta gehenne. Obsecro itaque uos per Christum, ut in quo uos nostis hactenus deuiasse a uero, reconciliari satagite Deo. Orate, ut uos euangelica admonet lectio, ne fiat fuga uestra hieme uel Sabbato . Quo loco nostre res site sint, in commune uidetis; et quia hic mundus in maligno positus sit , iuxta mecum  omnes attenditis.« Post has dulces paterne pietatis admonitiones et extrema caritatis uerba modica febre pulsatus, et sacrosancti corporis et sanguinis Domini uiatico confirmatus, illis dolentibus et flentibus, ipse autem exsultans tertio Nonas Februarii peruenit ad eum quem semper desiderauerat, Christum. Corpus eius honorifice curatum cum melodia psalmorum et hymnorum in loco quo ipse decreuerat est sepultum: ubi per eius merita Dominus usque in presens operatur miraculorum beneficia ad laudem et gloriam nominis sui, quod est benedictum in secula.





NOTGERI PRAEFATIO AD uITAM SANCTI LANDOALDI.







uITA SANCTI REMACLI TRAIECTENSIS EPISCOPI Auctore NOTGERO





NOTGERI EPISCOPI LEODIENSIS AD uERINFRIDUM ABBATEM EPISTOLA NUNCUPATORIA.

 NOTGERUS, quem, etsi indignum, Sancte Marie Sanctique Lamberti mancipium predicant tamen  episcopum, WERINFRIDO uenerabili in Christo patri et consacerdoti salutis eterne subsidium.

 Omnis antiquitas, ut ait oratorum maximus, quo propius aberat ab ortu et diuina progenie, hoc melius ea fortasse, que erant uera, cernebat. uerum, angelo Danieli narrante, nouimus quia pertransibunt plurimi, et multiplex erit scientia: in antiquis utique uigente ratione, ueritatis indagatrice, et perspicacia futurorum: in modernis uero fide credulitatis quamprimum pollente, cum plurima scientia preteritorum. Illis diuturnitas uite uetustatis obducens callum, cognitionem prestitit omnium rerum: nobis contra, quos calidus sanguis, quos rerum inscitia uersat, utinam non auolet ob breuem uitam et curam sollicitudinum, antiquorum memorare inuenta uirorum! uixere fortes ante Agamemnona multi: sed omnes illacrymabiles ignotique urgentur longa  nocte, carent quia uate sacro. Hec, ut credo, perpendens, abbatum reuerendissime, et quia necesse est quanto iuniores tanto esse perspicaciores: obtulisti libellum de uita tam nostri quam uestri specialis patroni, domini scilicet Remacli, conquestus, propter incuriam tamen predecessorum uestrorum, breuius quam ut res postularet, pro magnitudine gestorum eius, esse eruditam [fort. editam]. Simulque uisus es, ut ne dicam precari, sed potius exhortari, ut eam non modo exemplari, uerum aliquanto lepidius mandarem poliri: tum quod gestorum illius aliunde sumptorum suppetat copia; tum quod temporum, quorum diuersitas nunc maxime scitu opus est, ex chartulario uestro non desit notitia. Sed ad hec dum te cum tuis omnium artium presulem esse  constaret, illudque Pierium animo occurreret: »In siluam ne ligna feras!« et in mare,: »Quid aquas in flumina mittis?« suspensam inter ea librare silentia mentem ceperant, cum ecce memoriam offendebat, quia uires, quas imperitia denegat, caritas ministrat, et quia incepto tantum opus est, cetera res expediet. Igitur adorsus sum, et ut uerbis cuiusdam sapientis utar, et ex illo, quantum res poscit, aceruo tollam, exhortatione tua, que et presentis honestate propositi, et future etatis utilitate coniuncta est, nichil antiquius existimaui, et ne auctoritatem diffugere uiderer, ei muneri libenter acquieui. Presumenti enim auctoritatis datur, cum credit prestari posse quod petitur; et parere scire, est equalis  gloria cum imperante.

Fecerant hoc idem iamdudum etate uenerabiles uiri, Hilduinus abbas in Passione S. Dionysii, Hincmarus archiepiscopus in uita S. Remigii: et alii quamplurimi in non paucorum compilandis gestis sanctorum, quibus auctoribus obtinere possumus optimis, quod in omnibus causis, et solet, et debet ualere plurimum. Nam nunquam ita quisquam bene subducta ratione ad uitam fuit, quin res,  etas, usus, semper aliquid apportet noui. Et ne hic labor, qui te adhortante susceptus est, inferaciter fiat, non eius modo cuius meminimus, sancti scilicet Remacli, uerum ceterorum nostre sedis pontificum tempora et gesta, que undecunque potuere corradi, ad nostra usque tempora collegi, et cuius potissimum anhelabas desiderio, uitam inde excerptam uotis tuis porrexi. Longe quidem mea sententia ab oratoris primi excellentia me ratus differre, qui plurima paucis absoluere, pauca plurimis protelare, uel magna extenuare, maxima e minimis efficere, lata anguste, angusta late, uulgata decenter, decentia intellectualiter, noua usitate, usitata noue, et id genus plurima ualeat delibare. Cui et a peta precipitur: »Aut famam sequere,  aut sibi conuenientia finge.« Nec ut scholares posito themate, quibus uerbis uti potuit, qui iniuriam passus est: uel ille, qui intulit, aliquid finximus friuolum, imo nec creperum. Quod etsi eloquentissimum quemdam dicentem: Quod si hec, inquit, uterque non dixit, tamen in uoto habuit, et in actu ostendit, sectari contenderem, nullius utique iudicium extimescerem, uerum hec alias. Misi, inquam, caritati tue munus, quod minus quidem efficentie securitate, maxime autem susceptum est amicitie presumptione. Magnas etenim in difficillimi operis cursu uires, amicitie contemplatio supplet, et placere cupientibus multa sepe rerum copia suppeditat. Unde licet uerear ne, dum imperato muneri par esse nequeam, deficientis  culpa in adhortantis cedat iniuriam, tamen cum tuam specto beneuolentiam, fit omne pronum et facile, et  uoluntarium, quod in tue iucunditatis impenditur prescriptum. Hoc autem munere impenso, sollicitum te reddere cupio: quia si quid operum tuorum quandoque expostulauero, iniurius mihi fueris, si negabis. Quisquis magna dedit, uoluit sibi magna remitti. Sed non arroganter magna, quippe tuis meritis et nostris uotis imparia. Quapropter oblatrantis morsus timeo inuidie, quia difficili re solet liuor preiudicium importare. Denique non omnes eadem mirantur amantque. Ergo non istic obliquo oculo mea famina quisquam limet, non odio obscuro morsuque uenenet. Sed tu,  pater beatissime, mei laboris tueque adhortationis assertor, caueas securum me peractum reddat officium, cum tibi pudor amici dignius possit conuenire, si displicet. uale.


Quod nec uota pati, nec fingere somnia possunt,
Gaudens semper habe: gaudent pro nomine molles
Auricule: tibi me uirtus tua fecit amicum.

Iterum uale.



PRAEFATIO AUCTORIS.


 Omnipotens Dominus, qui diues est in misericordia, cuius natura bonitas, cuius uoluntas potentia, cuius opus misericordia est, sustinuit uasa ire, apta in interitum, in multa patientia; tandem uero, sicut a reatu prime preuaricationis nullum liberum reperit, ita liberandis omnibus uenit, diuitias bonitatis et longanimitatis omnibus prerogauit, uoluntatis omnipotentiam in ingratos, et eius gratie respectu indignos, efficacissime exercuit, quando opus saluatricis misericordie, ut reparari posset, clementissime ante procurauit. Forti illi armato arma, in quibus confidebat, abstulit: uasa que possidebat, distribuit: ut sicut prius propter peccata ire uasa, ita per eius gratiam fierent uasa misericordie. Ut enim non est credendum, ad salutem aliquem  pertingere, nisi Deo inuitante; sic nec inuitatum quidem operari salutem suam, nisi Deo auxiliante: nullum uoluntate Dei perire, sed permissu, pro arbitrii electione: ne facultatis libertas, et ingenuitas semel homini attributa, ad seruilem quamdam necessitatem redigatur. Ita ergo initium salutis nostre, Deo miserante, habemus. Ut autem salutifere inspirationi acquiescamus, nostri est arbitrii. Porro ut adipiscamur id quod monitioni diuine acquiescentes appetimus, diuini est muneris; ut labamur, nostre  est potestatis et ignauie. Ut non labamur, salutis munere adepto, nostre quidem quodammodo est sollicitudinis, sed omni modo adiutorii celestis. Atque ei spei fortiter innitentes, beatos esse reipsa comperimus, qui cum Christum in carne tanta efficientem non uiderint, audita constanter credere non dubitarunt, e quibus etiam multos fecisse opera que ille fecit, et iuxta eius promissionem  maiora quoque fecisse, non solum uicini confitentur, sed illi etiam predicant, qui sunt ultra Sauromatas, et Glaciale attingunt mare, et insulas habitant Fortunatas. Libenter igitur tanto bono subditi sumus, delectatque tanto seruire Domino, qui non modo fautor et adiutor est eorum qui proficiunt, sed etiam remedia prouidet lapsis: dum et angelica  nobis prestat suffragia non deesse, et sanctorum confert patrocinia, quos pro nostris culpis intercessores implorare non dubitemus. Quos, licet passim diuersis largitus sit prouinciis, generatim et communiter honorandos; attamen singulis quibusque locis quosdam attribuit, etiam specialiter amplectendos et propensius exorandos: e quibus nobis beatum Remaclum adhibuit: cuius ut suffragiis plurimum innitimur, ita eius uitam et gesta pro captu uirium narrare aggredimur.



INCIPIT uITA.


 I. Francorum regnum ab ipso suo exordio semper inuictum, tum uel maxime pre ceteris ei uicinis regnis florere uisum est, cum iugo Dominice fidei colla supposuit, et quod prius adorabat exussit, quod exusserat adorauit. Ingens autem accepit incrementum, et sub eo firmum Ecclesie Dei statum, cum Clotarius rex, legitima successione quartus, trium regnorum factus est monarcha, et eum principatus sui annum agebat quadragesimum, quem Heraclius sancte Crucis recuperator imperii decimum quartum. Is Clotarius nullum ex uicinis regibus passus est sue ditioni arma inferre, sed omnes Hispanie, Gallie et Germanie reges et populos, suis habenis studuit cercere. Porro inclytum filium suum Dagobertum Austrasianis prefecit, eique etiam Germanie  ditiones uoluit esse subiectas. Eorum temporibus felicissimis usque adeo Christianismus excreuit, ut pene nulla hodie aut rara intra limites regni ipsorum ecclesia inueniatur, que non alicuius eius tempestatis sancti patrociniis illustretur. Atque ut innumeros pretermittamus, Eligius et Audenus uiri sancti palatii ministeriis fungebantur; beatus Arnulphus et Romaricus regiis consiliis adhibebantur, sanctus Amandus et beatissimus Remaclus, sanctusque Goar Aquitaniam ortu suo illustrabant. Eam Aquitaniam quidam uolunt fere tertiam esse Galliarum partem, et ab obliquis Ligeris aquis, qui maxima ex parte eum alluit, ac pene in orbem circumdat,  ita nuncupatam. A Circio habet Oceanum, qui Aquitanicus sinus dicitur: ab occasu Hispanias: a Septentrione et Oriente Lugdunensem Prouinciam: ab Euro et meridie Narbonensem. Riuulis et fluminibus piscosis, solo fecundissimo, pascuis pecorum uberrimis, uinetis nectareis, nemoribus copiosis, magna fructuum abundantia celebris, auri, argenti, aliorumque metallorum ferax, uectigalium prouentu opulenta, sed pre aliis prouinciis uoluptatum omnium luxurie dedita, denique uiris fortibus, bellicosis, et ferocibus instructa. Habet ea, preter castra et loca munita, urbes quatuordecim pregrandes, easque populosas et celeberrimas: e quibus due sunt metropoles, una Burdegalensis, magnis semper uiris conspicua: altera Bituricensis, cuius tum  archiepiscopus fuit sanctus Austregisilus, et beatus Sulpitius archidiaconus, Austregisili in episcopatu successor. In quorum parecia per id tempus Remaclus in hanc lucem editus est, patre Albutio, Matrinea [Matrinia] matre: qui ambo pro seculi dignitate, et opibus et generis nobilitate pollebant. Testantur id magne possessiones eius, tam nostre Ecclesie, quam uestro monasterio, siue ab ipso, siue a maioribus eius, uel etiam a regia sublimitate date: quemadmodum doceri potest ex litteris, que etiamnum in utriusque Ecclesie archiuis asseruantur.

II. Educatus uero est bone indolis puer Remaclus  sub beato Sulpitio, in cuius honorem constat ab eodem sancto uiro permultas in nostra diecesi ecclesias dicatas. Ubi autem adoleuit, et prout ea ferebat etas, totius integritatis et probitatis fructus protulit, beato Eligio commendatus est, uiro inter eius etatis homines meritorum gratia facile primo. Is uero in Sollemniacensi  monasterio, quod ipse in suo fundo construebat, eum sacris monastice discipline institutionibus exacte imbuit. In tantum autem pius adolescens eius monitis obtemperauit, ut, diuina in eo gratia exuberante, omnibus in eo monasterio Christo militantibus, religiose conuersationis de se exempla preberet. Erat in uigiliis assiduus, in precibus pernox, in abstinentia precipuus, in uniuersa morum integritate preclarus.  Cernens beatus Eligius, cui traditus erat a parentibus, eius profectui animi quadam alacritate congratulans, curam gregis sibi commissi in eum transtulit, suas ei uices demandans, eumque sibi substituens. Compellebatur enim redire ad palatium regis, et suam ei operam nauare. Postea uero longe lateque sparsa est fama sanctitatis uite eius, et ad ipsos etiam aule proceres peruenit. Itaque, diuina id agente prouidentia, non potuit lucerna, diuine gratie accensa ignibus, sub proprie considerationis modio latere: sed ut desides in fidei proposito ab ea lumen acciperent, candelabro imposita est. In aula regis promulgatur, tantum uirum regis presentie deesse non  debere, ut eius prudentia regni negotia disponantur, cuius tam illustria meritorum insignia cernerentur. Euocatur ergo, ut par erat, honorifice, atque in regis palatium introducitur, magno deinceps, ut rei post euentus docuit, omnibus solatio futurus.

III. Per idem ferme tempus beatus Ioannes, Tungrensium uel Traiectensium Ecclesiam feliciter gubernans, hominem exuit. Porro inclytus rex Dagobertus, qui patri Clotario in monarchia successit, beatum Amandum qui ad predicandum, ut tum moris erat, factus fuerat episcopus, ad se accersierat, et quia cum iniuria eum expulerat, ab illo ob quedam facinora reprehensus, nitebatur arctius illum deuincere sibi per Sigeberti filii sui baptismum,  atque in Traiectensi eum cathedra collocare. Et ille uir quidem sanctus per triennium uicos et castella perlustrans, uerbum uite disseminauit: sed nichil se proficere cernens, imo uero etiam ipsos sacerdotes et leuitas sibi insultare animaduertens, puluerem pedum, quemadmodum Dominus iubet, in illos excussit, atque ad loca alia, ut prius fecerat, sese predicandi causa contulit. Incompertum uero est quanto tempore plebs Traiectensis tum sine pastore permanserit, donec Sigebertum pater regem Austrasianis dedit, et in Mediomatricum urbe sedem habere uoluit. Ei uero Traiectenses ex communi sacerdotum electione, magnatum multa frequentia, et omnium ordinum postulatione, eiusmodi preces offerunt, neminem  ipsis nisi beatum Remaclum episcopum prefeci debere: qui sit et Deo et hominibus charus, nulli eius etatis sanctitate secundus, angelicis spiritibus gratus, cunctis mortalibus suscipiendus et reuerendus. Eius se multa expertos beneficia, crebro et apud regem et proceres multum ipsis eius profuisse suffragia commemorant. Nec eius obscuram esse prudentiam, qui non raro regiis consiliis adhibitus sit. Suppetere ei scientiam Scripturarum, unde possit et uetera et noua proferre. Denique nichil ei earum rerum deesse quibus Apostolus episcopum instructum esse uelit. Iis sermonibus rex comiter et propenso animi fauore assentiens, eorumque studiis obsecundans, statuit prestare quod rogabatur. Accersit igitur ad se beatum Remaclum, et ea de  re cum eo confert sermonem, et certe dici uix queat quanta orationis suauitate ad ei persuadendum usus sit, quamque illi modis omnibus uir sanctus obluctatus sit. At rex, sacerdotum et procerum fretus consilio, ab intentione sua non destitit.

Tandem uir Dei, ueritus ne diuine resisteret uoluntati, inuitus quidem septimus et uicesimus Tungrensi uel Traiectensi Ecclesie antistes datur: ut uerbi diuini semina, que hactenus apud se celauerat, pluribus impertiret.

Iu. Qua uero religione, qua integritate illud munus exsecutus sit, nos explicare nequimus, cum mox in ipso ordinationis eius initio tantam ei uerbi gratiam Christus largitus sit, ut omnes promptissimos sese ad obtemperandum exhiberent, nemo  esset qui non ex animo eum diligeret: unusquisque ad eius se doctrinam conformare pro uiribus niteretur. Nulla in eius moribus arrogantia, sed totum illum sibi sancta humilitas uindicabat. Superbi eum reuerebantur ut superiorem: humiles amplectebantur ut fratrem. Erga omnes communierat animi beneuolentia et amore. In terris degens corpore, habitu et moribus celestem se declarabat. Aspectu angelicus, incessu compositus, actione sanctus, integerrimus corpore, solertissimus animo, in opere circumspectus, ingenio excellens, magnus consilio, fide catholicus, spe patientissimus, caritate diffusus. Cuius apud Deum meriti esset facta eius testabantur. Mira in eo cernebatur morum suauitas et  facilitas, atque inter diuites et pauperes ea nouerat moderatione se gerere, ut pauperes eum sue sortis, locupletes uero sui ordinis arbitrarentur. Non ille personas potentum, sed morum elegantiam pensitabat, tanto quemque propensius honorans quanto eum didicisset sanctius uiuere. Quod ore dicebat, et astruebat, nunquam actione uel opere destruxit; sed factis ostendit quid uoce doceri oporteret. Quod ei diuina gratia contulit, id in posteros deriuauit. Unde illud consecutum est, ut non eius modo gesta nobis hodieque proficiant; sed etiam discipulorum eius, et qui ab eo fideliter educati sunt; quorum actus et opera nobis exemplo sunt, et ad imitandum nos inuitant.

u. Multorum ille cenobiorum et fundator et rector  fuit, in quibus usque in hunc diem Christo seruientium agmina increscunt. Discipulorum plurium pater fuit et institutor, quorum ut ille Christo lucratus est animas, sic et ipsi, et eorum successores, multorum animas ad Christum adduxere; quorum sane merita in illum redundant. In iis fuit beatus Theodardus, ab eo procul dubio disciplinis ecclesiasticis informatus, quippe quem sibi successorem designauit: qui ad extremum martyr abcessit e uita. Itemque sanctus Lambertus, qui itidem sua tempestate martyrem egregium se exhibuit. Beatus quoque Adelinus, in Aquitania natus, et peregrinationis eius, ut fertur, comes: qui ei quandoque in loco secreto digna Deo studia et opera exercenti per uisum apparuit, uultu uenustus, capillis reuerendus,  statura reliqua prestantissimus, futureque conuersationis et perpetue quietis locum, fontemque humanis usibus opportunum indicauit. Que res hodieque omnibus minime obscura est quando in eodem loco corpore quiescit, et spiritu presens, innumera illic quotidie credentibus beneficia prestare non cessat.

uI. Porro autem in sancti Trudonis electione non difficulter potest animaduerti qua intentione sanctus uir causis et custodie Dominici gregis inuigilauerit, quam ei non defuerit prophetie spiritus, quam denique in illo, magno Christi amore flagrante, cupiditates omnes exstincte fuerint. Pastorali ille sollicitudine parochiam suam pro more uisitabat, et quos poterat, e luporum faucibus  extrahebat, summoque pastori lucri facere conabatur. Bonis adminiculo erat, ut fierent meliores: desides atque torpentes, ut ad meliorem se frugem reciperent, hortabatur. Interea sanctus Trudo, etiamnum puer, primos iam uirtutis fructus proferebat. Cumque is superbi sanguinis multa generositate polleret, maior tamen ei diuini amoris et uirtutum ardor atque studium inerat adeo ut quandoque uoto se obligaret, si Christo opitulante sacras didicisset litteras, se in fundo suo ecclesiam edificaturum, illic perpetuo Domino seruiturum, et quos posset, ad Dei cultum et ministerium sibi socios aggregaturum. Atque eo flagrans desiderio, nocturna uisione afficitur, et angelica consolatione  hunc in modum confirmatur: »Noueris, frater, inquit angelus, ea uota que Christo puer nuncupastis illi esse grata, precesque illum admisisse tuas: nec dubites quia quod preueniens tibi aspirauit, etiam adiuuando sit pro secuturus, et affectum perducturus in effectum. Ille inquam, sapientia sua imbuet cor tuum; et erudiet te preceptis suis, et legem hanc inscribet pectori tuo. Porro autem etiam ad ecclesiastice dignitatis munia eueheris, multosque Christo et Ecclesie eius filios tuis uerbis et exemplo generabis. Atque ut de his certior officiaris, beatum Remachum adito, qui non procul hinc abest. Illi Deus reuelauit quid tibi faciendum sit. Ille diriget gressus tuos, quo tu tantopere aspiras.«

 uII. Surgit ocius beatus Trudo, nil de angelica uisione hesitans eoque quo iussus fuerat ire contendit. Sanctus Remaclus tum occupatus erat pascendis et curandis ouibus suis; et cum propius beatus Trudo accederet, ille diuina reuelatione edoctus: »Surgite, inquit, propere, et uiro Dei, qui nos inuisere uenit, obuiam itote: reuerenter illum excipite, et cum honore ad me introducite. En prope est, occurrite illi celeriter.« Faciunt illi ut erant iussi, et sanctum Trudonem ad beatum Remaclum, domi cum suis manentem, adducunt. Cernens illum pius pater surgit, et pre gaudio flens, in eius oscula ruit; uolentem ad ipsius pedes se abiicere retinet, moxque erigit, et ab intimo pectore gratias agens Deo: »Sit tibi, inquit, Iesu bone per  Spiritum sanctum cum eterno Patre uisitator animarum, gloria, laus, et iubilatio, qui uoluisse nos hac die consolari aduentu huius famuli tui, in quo tu habitas.« Addiditque: »Et tu, fili mi, sis benedictus a Domino, qui te dignatus est mittere ad nos, et desiderium animi tui occulta inspiratione nobis significare. Scito igitur deinceps te mihi caritatis iure filium fore, meque semper tibi patris spiritalis officia prestiturum. Mihi enim seruo suo reuelauit Dominus quid pro anime tue salute faciendum tibi sit: et ex me disces quemadmodum possis compos effici uoti tui. Cognoui, Domino me docente, in pueritia te uouisse, si tibi sacrarum litterarum cognitio quandoque obtingeret, ecclesiam in fundo tuo te constructurum, atque illic  Domino, dum uixeris, famulaturum. Isthuc autem hoc ordine te noueris completurum. Sancto protomartyri Stephano apud urbem Metensem tuas possessiones offeres, et ab eius loci habitatoribus scripta diuina doceberis. Id ubi consecutus fueris, ad me redibis, et ecclesiam quo uoles loco, ut es pollicitus, edificabis.«

uIII. Deinde cum ei bene precatus esset, dedit ei litteras suas ad Metensis urbis episcopum, qui eum, ut diuinitus ipsi reuelatum erat, institueret ac erudiret. Preerat tunc Metensi Ecclesie Clodulphus, beati Arnulphi, ut carne filius, ita uirtutum meritis in pontificatu successor dignissimus. Is humanissime beatum Trudonem excipiens, non solum eius ipsius causa, sed etiam propter sancti Remacli  egregiam commendationem, causis aduentus eius cognitis, sacris eum litteris et diuina lege erudiendum curauit, et quas obtulit sancto Stephano possessiones suscepit. Multis uero annis illic moras trahentem bene habuit, diligenterque instructum et sacerdotio initiatum, sancto patri Remaclo remisit. Is percontans ex eo quid Dominus ipsi prestitisset, et num prospero itinere ultro citroque usus esset, ubi comperit eum in sacris litteris bene eruditum, immensas Deo gratias agit, ita dicens: »Laus tibi, Pater, Domine celi et terre, quod complere dignatus es ea que mihi de tuo famulo reuelaueras, eumque ad me, tuis preceptis tueque legis eruditione instructum et ornatum, incolumem reuocasti. Permisit  autem beato Trudoni in sua diecesi predicare uerbum Dei, missas in quibus uellet ecclesiis celebrare, denique oratorium, ut promiserat, in proprio fundo exstruere. Permansit igitur aliquandiu apud eum, uiuens sanctissime, ac tandem, episcopali percepta benedictione, natale reuisit solum, et quod iam pridem animo conceperat, re ipsa effecit, oratorium exstruens in predio suo, ubi multos Deo seruituros collegit, atque ad extremum a beato Remaclo eius oratorii consecrationem et petiit et impetrauit; in quo etiam post multifarios huius uite labores tumulatus est, et permulta illic perpetrans miracula, usque in hodiernum diem commoda illic efficit habitacula monachorum.

IX. Libet hic paucis considerare quam in beato  Remaclo, ut diximus, cupiditatum omnium ignis consopitus fuerit, quam ille omnium nostre etatis sacerdotum merita excesserit, omnes nostri temporis episcopos sui comparatione damnarit; quibus si forte is casus offeretur, qui beatissimo uiro oblatus fuit, secus procul dubio facturi uidentur: non solum non hortaturi homines pios, ut facultates suas non sue, sed alteri ecclesie donent; sed etiam, si qui ultro id facere uelint eos dehortaturi potius, atque ut sibi eas largiantur persuasuri, non sine fraude aliorum, quod pace eorum dixerim. Quod sane quanto in nobis est culpandum magis, tanto meritum beati Remacli, id plane recusantis, maiori est laude et predicatione efferendum. Et hec quidem de sancto Trudone aliquanto fusius commemorare uoluimus,  ut etiam prophetie donum beato Remaclo non defuisse ostenderemus. Cum enim Trudo ab ipso primum recederet, Metim petiturus, propter uiliorem habitum eius domestici beati Remacli illum contemnentes, moleste ferebant, quod hominem tam male uestitum apud se collegisset episcopus. Id uero ille, ex diuina reuelatione cognoscens, seuerissime eos obiurgauit: sed cum eos peniteret id fecisse, in gratiam illos recepit, admonens ut deinceps cautiores essent. Sed de his alias.

X. Quam uero post hec sancte et religiose Remaclus uixerit, quis satis commemorare queat? Quis eius erga commissum sibi gregem sollicitudinem explicet? Monebat omnes, ut a blandientis mundi  lenociniis sibi carerent, a curis mundi huius se subducerent, fraterne paci et concordie studerent, uiam mandatorum Dei inoffenso pede tererent, mundum et eius cupiditates fastidirent, et ceu feni florem breui exarescentem promptis animis calcarent, celestia mente et actione consectarentur et appeterent. Cumque in his uersaretur, maiori cepit ardere desiderio liberius uacandi Deo, ut posset quam suauis sit Dominus gustare. Optabat uero aliquam sibi rationem ostendi, quo facilius id obtineret. Per id tempus Sigebertus rex loca diuino cultui mancipanda in quibus non erant locis, cum ingenti animi deuotione condebat; condita uel a se uel superiorum temporum regibus, benignissima largitate et opibus sustentabat, atque ne debitus Deo  cultus illic negligeretur, tam beati Remacli quam ceterorum sacerdotum uigilantia curabat.

XI. In eo loco quem Cesecongidunum uocant, ad Sesmarum fluuium, idem rex, procerum consilio, in honorem apostolorum Petri et Pauli atque Ioannis cenobium condidit, quod aptus uideretur is locus monachorum habitationi et instituto: idque sua liberalitate ditauit, egregios Dei seruos in illud adduxit quorum beatum Remaclum uoluit esse prouisorem, atque etiam magistrum et institutorem, ut ex eo discerent conuenienter sanctorum Patrum traditioni uiuere. Exstat hodieque locus orationis, eius opera in rupe excisus, in quo etiamnum male habentibus prestantur beneficia curationum. Illic enim uir sanctissimus Deo sese hostiam, ieiuniis et uigiliis  maceratam, aliquandiu obtulerat, et Christo familiarius coniunctus, diuine contemplationi se dediderat, atque salutaris doctrine pluuiis subditorum pectora irrigarat. Ad eius tandem loci pertesum, incertum quam ob causam, nisi quod fama sparsit, locum illum multas persensisse molestias a potentioribus, qui circum circa morabantur: cumque non haberet rex in propinquo, unde posset is locus dilatari, beatum uirum accessisse regem eique dixisse: »Celsitudinem tuam, inclyte princeps, admonendam censui, quod cum multa passim tua munificentia, Dei et sanctorum eius cultui dicata sint monasteria, sola Arduenna, in arduis sita montibus, nulla adhuc cenobia obtinet. Iubeat igitur serenitas tua etiam illic nonnulla edificari: aderit uolenti ex Dei benignitate  facultas, et nostre sedis uicinitas non deerit. Nec uero difficile erit ea augere, et instruere rebus necessariis, cum loca omnia illic adiacentia tue ditioni subesse dubium non sit.« Ad hec ita rex respondit: »Tuum est, Pater beatissime, nobis in hac re consilium dare: nostrum erit, tuo consilio accommodare consensum, et mature illud exsequi. Tu igitur huius rei curam suscipe, et in opus incumbe: nos loca opportuna, que tu elegeris, et impensas tibi non negabimus.« Deinde conuocauit rex fideles uiros sanctum Cunibertum episcopum, Atetlanum, Theodefridum, et Gislochardum episcopos: optimates quoque suos Grimoaldum Maioremdomus, Folcouldum, Bobonem: itemque domesticos suos Clodulphum,  Ansigisilum et Berselonem: iisque dixit: »Ex uoluntate Dei, et uestro ceterorumque nobis fidelium consensu, duo statuimus condere monasteria intra fines Arduenne, in quibus degant uiri religiosi, monastice uite cultores, qui pro nostra et successorum nostrorum incolumitate, et totius regni stabilitate et tranquilitate, atque eorum, qui curis regni destinentur, conseruatione, Deum omnipotentem deprecentur. Eius uero ei procuratorem et hortatorem Remaclum episcopum ipsi operi preesse uolumus.«

XII. Itaque regia auctoritate et necessariis comitibus munitus sanctus episcopus, Arduennam siluam, paludibus et montibus impeditam, petit: uuarchinnam riuulum accedit: inuenit illic certa indicia loca illa quondam idololatrie fuisse mancipata, erant  illic lapides Diane, et id genus portentosis nominibus inscripti, uel effigies eorum habentes: fontes etiam, hominum quidem usibus apti, sed gentilismi erroribus polluti, atque ob id etiamnum demonum infestationi obnoxii. Igitur adhibita adiuratione per Christi nomen, et S. Crucis signo expresso, locum illum a demonum incursatione uindicauit et expiauit, moxque aqua ab ipso suo meatu guttatim dilapsa euanuit. uidens autem uir sanctus locum illum tum piscosis aquis, tum pascuis uberrimis commodam prebere habitationem, prolixe super fontem precatus, eum benedixit, lapidi signum Crucis insculpsit, plumbum in foramina infundens. Et ecce subito erumpunt aque largissime, que usque in presens dictis nostris fidem faciunt eas cernentibus. Et quia  locum illum a malorum spirituum infestatione mundauerat, Malmundarium, quasi a malo mundatum, placuit eum appellare. Exstruxit autem illic oratorium, itemque habitacula in usus seruorum Dei, auxitque ea, que ad Dei cultum spectarent.

XIII. Sed cum is locus in Agrippinensi parochia situs esset, cenobium suscepit constituendum, quod sue diecesis limitibus contineretur. Procedens igitur inde quasi ad duo millia uersus Occidentem, Callam riuulum, qui parochiis conterminus est, transiit, et ad Amblauam fluuium in cuiusdam montis confinio substitit. Atque ibi aliquandiu commoratus, multa de se sancte conuersationis exempla dedit, quemadmodum possunt qui uolunt nosse ab incolis id referentibus. Etsi autem locus ille multos haberet  fontes, tamen quod angustus esset, nec officinis necessariis sufficeret, ad Orientem reflectit gressus; parumperque procedens, uidet locum spatiosiorem, futuroque operi accommodatiorem. Ibi ergo labori cepit instare attentius, aderatque illi, ut in talibus solet, diuina uirtus, qua factum est ut uoluntatem effectus sequeretur. Porro quod fere eo undique seu ad stabulum, uel potus uel pastus causa, confluerent, antiquitus ille locus Stabulaus dictus fuit. Quod nomen uir sanctus minime censuit immutandum, sed et dici et esse uoluit stabulum fidelium animarum, eo tanquam ad eterne uita pascua deinceps properaturarum. Porro fratribus quos illic uir Dei Dei ad presens congregauerat, non paruum sepe  terrorem attulit strepitus ferarum eo cateruatim accurentium; ita ut cum horrore quodam ad beatum Remaclum illi operi insistentem confugerent, quidque sibi aduersum eas diaboli machinas presidii capiendum esset inquirerent. Quos ille benigne considerans et confirmans: »Credite inquit, in Domino, filioli, fideliter: eius mandata sectamini inuiolabiliter: mentem a cogitationibus, que sunt sine intellectu, seruate liberam; animas uestras castificantes, Domino puram impendite seruitutem: sine intermissione orate; uespere, mane, et meridie psallite: lectioni sepissime uacate, frontes uestras crucis communite signo, eius uirtutem uestris imprimite animis; et confestim insidie et machinamenta tetri hostis in nichilum redigentur, et ferarum per  quas putat se ad uos oppugnandos inuenisse aditum, horror omnis facesset. His enim modis etiam ante nos infestabat Aegypti, Thebaidis et Nitrie eremos incolentes, quorum utinam nos uel qualescunque possimus inueniri sectatores. Habet ille mille nocendi artes, nec desunt ei innumere fallendi uie. Sed nos non ignoramus dolos et fraudes eius, qui etiam per muscas quandoque nos impugnat. Nos uero Christi serui, quo illius incursatione crebrius premimur, eo magis assurgimus, fortiter illi resistentes. Expertus Satanas pertimescit initia recte uiuere instituentium, uigilias, orationes, ieiunia, mansuetudinem, patientiam, uoluntariam paupertatem, uane glorie contemptum, humilitatem, misericordiam, et, precipue, purum erga Christum amorem. Quamobrem  ut leo in spelunca, insidiatur ab occulto uos ut a proposito deterreat.« His et eius generis aliis uerbis eorum animos ad Dei cultum promptiores effecit et aduersus tentationes omnes confirmauit.

XIu. Postea, institutis operum perfectis, quid agerent exposuit, atque ita Tungros uel Traiectum se recipiens, ad pastoralis officii curas animum intendit. Non multo post rex ea didicit constructa monasteria et immensas omnipotenti Deo gratias egit; et quia ecclesie recens edificate, episcopali benedictione indigebant, beatum Remaclum accersiens, tam eam que erat Coloniensis parechie, annuente uenerabili Cuniberto episcopo, quam illam que nostre diecesis est, ab eo uoluit solemniter  consecrari, ut cuius dispositione et ingenti studio condite erant, eius etiam opera pontificali benedictione afficerentur. Nec uero ad has res uir sanctus ullas moras attulit; qui sane et regi et proceribus adeo charus erat, tanteque apud eos existimationis, ut nichil quod magni esset momenti, absque eius consilio fieret. Atque ea causa, missarum peractis solemniis, utrumque monasterium Grimoaldus maiordomus, illius tradidit solertie et industrie gubernandum: simul indicans ei, si qua essent monachis necessaria, ea regem suppeditaturum, ubi per ipsum de iis certior esset factus. Ita nimirum sanctus sacerdos remotioris uite sectande et captande soll citudinis, uti semper optarat, Deo annuente occasionem adeptus est: et licet summa  cum difficultate, impetrauit tamen tandem a rege, ut alius ipsi successor daretur, ipse uero diu expetitam posset eremum adire, ubi remotus a curis secularibus, liberius rebus diuinis et celestibus inhiaret. Proposuit regi et optimatibus S. Theodardum. cuius erat uita probata, orauitque ut is suas expleret uices, et sibi subrogaretur antistes. Tum uero dici uix queat quantus ob eius recessum luctus exstiterit, quam mestos et afflictos reliquerit, quibus uite semina prebuerat: cum uiderent illi se tali patre, tantoque doctore orbari. Omnis etas, uterque sexus dolorem anime testabatur lacrymis, et eum abeuntem deducentes, magnis uocibus dicebant; Heu! miseros nos, quidnam acturi sumus,  qui tanto pastore destituimur? Unde nobis suppetet consolatio illo amisso, qui miseriarum nostrarum fuit precipuum leuamentum? Quis porro nobis medebitur, quando ille nos deserit, qui nostris doloribus precipue nouit facere medicinam? que nobis salutis spes reliqua est, tanti patris presentia carituris?

Xu. Eorum uero lacrymis et querimoniis permotus uir Dei, his fere uerbis eos consolabatur: Nolite, queso, filioli, animi mei propositum uestris lamentis retardare. Habetis Deum pastorem et patrem intra uos, qui benignissime consolabitur uos in rebus duris et aduersis. Ne quid autem etiam extrinsecus desideretis, prouidimus uobis filium nostrum Theodardum, in omnibus probatum, qui diligentissime saluti  uestre inuigilabit, et tritici mensuram uobis summa fide dispensabit. Cuius prudentiam cum uobis non dubitem sufficere, cupio optate me dare solitudinis et in presentia illius Maiestatis omnia contemplantis habitare mecum. Ad hec responderunt, qui inter eos erant prudentiores: uide etiam atque etiam, beatissime Pater, quid agas; attende qua nos ignominia afficias? Gregem quem semel pascendum susceperas, ut habent sanctorum Patrum statuta, nisi infirmitate cogente, et nisi sponte tua id facias, relinquere tibi non licet. Nam dum episcopus uiuit, quem ab officio suo ualetudinis imbecillitas, non crimen, reuocat, alium illi subrogari, nisi ipse prius recuset, et petitionem scripto probet, nulla ratio permittit. Etiam mente capto, si egritudo suam habeat  per interuallum remissionem, non debet alius substitui, nisi ipse annuat. Quod si nunquam fit mentis compos, persona fidelis ac probate uite eligenda est, que dumille uix erit uices eius impleat, et defuncto tandem succedat. Hanc Patrum uiam si quis tenere nolit, is et uxorem dimissam mecari facit, et ei qui sic dimissam duxerit, adulterii notam inuret. Hac igitur ratione uide, Pater sanctissime, quantum grauetur iudicium tuum, quidue nostra fama accipiat detrimenti. Crimen tibi nullum intenditur, ob quod si conuictus sis deponaris. Morbus te non premit, cuius causa tanquam repudium exhibens a tuo ministerio suspendaris. Itaque petitionem tuam, qua cupis tibi fonctionem hanc abrogari,  licet scripto confirmes, reiicimus: alium, qui tuasgerat uices, prorsus non admittimus; tantum abest ut alium tibi uiuenti succedere patiamur: Pater, tu nobis datus es legitima successione; nos non adulterini sed legitimi filii et dici et esse percupimus.

XuI. Aduertisti iam ubi pregrauetur iudicium tuum: accipe, quesumus, unde existimatione nostre ignominie nota inuratur. Ut nos recte atque ordine deseras, nulle tibi cause suppetunt. Primum quod minime sumus adulterini, ut iure nos relinquas. In catholice Matris gremio a te sumus excepti: nunquam credulas aures peruerso dogmati adhibuimus. Et si fortassis etiam ea in parte peccassemus, tu nobis mederi debueras. Deinde ut alio te  conferas, nulla te nostra persecutio compellit. Quod si uero Dominus permittit fugere, dum seuit persecutor certe infirmorum, nec satis perfectorum est ea consolatio, multi sancti patienter tolerarunt malorum improbitatem, et sua patientia illos curarunt. Postremo tum fugiendi, non equo animo ferendi sunt mali, cum nulli adsunt boni, quibus prodesse queas. Sed heu! miseros nos qui dum tua hominis perfectissimi presentia destituimur, in eam infamie suspicionem uocamur, te non modo studiorum nostrorum pertesum esse, sed etiam prauis actionibus nostris expelli; tuo tanti uiri recessu haud obscure significante nullum apud nos bonum superesse. Nihil iam reliquum est, nisi ut calumnientur obtrectatores, augurentur maledici,  successores tuos non modo eiiciendos, sed etiam morte afficiendos, quando et tu te a nobis subducis, et beatus Amandus, decessor tuus, puluerem pedum in nos excutiens, a nobis recessit. uerum Deus omnipotens, facilis ad ignoscendum, cum obiurgauit prophetam, ob hederam subito arescentem male contentum , satis declarauit se longe egrius laturum si pereat creatura ipsius, seque malle penitentiam malorum quam mortem .

XuII. His uerbis commotus uir Dei, tacitus apud se cogitans aliquandiu, tandem in hec uerba prorupit: Nolite, fratres mei, id genus uerbis me perstringere. Equidem non moleste fero deplorare uos apud me dispendia uestra; sed ferre non possum quod, tanquam iniuria affecti, mecum expostulare uultis.  Non ego uos adulterinos haberi uolo, et quod ea causa discesserim a uobis: nec tam male sentio de uobis ut existimem me nullum fructum posse apud uos proferre atque idcirco alio me transferam, ubi fructus maior spes affulgeat. Sed neque mihi id tribuo; perfectum me esse tantum abest, ut perfectissimus uideri uelim. Nec meo iudicio perfectorum est, a ceptis non discedere, et se extendere in anteriora; actuose uite cum Martha insistere, ad contemplatiuam uero cum Maria feruenter non aspirare; et si se offerat occasio, actuose uite potius renuntiare, quam contemplationi non cupidissime incumbere. Domino me adiuuante uos mihi commissos, ut potui gubernaui, ut labor meus uobis fructuosus esset,  magna instantia rogaui. Nec me tedio afficiunt studia uestra, nec offendit prauitas, que nulla est, actionum uestrarum. Hoc unum superest, ut talentum quod in uobis gaudeo cumulatum, alio conferam magis magisque cumulandum, ut uestra abundantia illorum inopiam suppleat. Fecerunt hoc ante nos etiam sancti homines, quorum utinam nos uel extrema merita equare possimus: e quibus plerique maioris utilitatis causa ad alias Ecclesias se transferri passi sunt; nonnulli spe uberioris meriti ultro commigrarunt. Postea uero, si se sentirent uel parum proficere, uel suam operam non admodum necessariam, sese subduxero et ad maiores labores suscipiendos obtulere; quippe qui, ut fortissimi pugiles Christi, intra quietis claustra  teneri nollent, sed in apertum certaminis campum ultro prosilirent; non desertores pugne spiritalis effecti, nec instar mercenariorum ad luporum conspectum fugientes, sed fortiter congressuri; eo sponte se ingerentes, ubi aut rarior esset aduersus hostes certantium numerus, aut ipsi hostes acrius et propius imminerent. Nec tamen ego, filioli, horum mihi uirtutem arrogo, non me illorum meritis parem temere assero. Quod si uero successoris nomen ferre non potestis, sit sane cooperator meus. Neque me putetis [a] uobis absentem fore, qui, tametsi ad alios instituendos proficiscor, non tamen extra hanc diecesim excessurus sum. Non longe a uobis abero: si quis casus euenerit, licebit consilii causa ad me accedere; ubi et pro peccatis uestris intercessorem,  et omnium que uobis necessaria sint, queque uos angant, tanto sollicitius memorem habebitis, quanto ero a curis popularibus remotior, et propterea ad diuina contemplanda expeditior et studiosior. Olim Moyses in monte stabat, et, Isrel cum Amalechitis pugnante, non armis sed precibus certabat, efficiebatque ut tanto esset in conflictu Isreliticus populus superior, quanto ipse Deo in oratione propinquior, et a strepitu preliantium remotior. Et mihi, karissimi, deliberatum est illic diuine contemplationi attentius inherere, ubi me seculares tumultus minime interturbent. Ad hanc rem me incitat beatus Ioannes Baptista, qui etiam in tenera etate maluit inter feras degere, et earum cibo uesci, quam apud suos manere ciues, ne uel  otioso sermone se contaminaret. Habeo etiam ad hanc uitam egregium ducem Moysen, cui optatus fuit in uasta eremo diuinis frui colloquiis, quam Aegyptiorum opibus et deliciis eneruari. Elias quoque et Eliseus ceterique prophete, studio contemplationis insignes, etiam reges domuerunt. Abraham, omnium pater credentium fide effectus, huc me inuitat, cuius iam antea secutus exemplum, contempto natali solo, res facultatesque omnes abieci. Denique ipsius Domini Saluatoris exemplo prouocor, qui, cum teterrimo hoste conflicturus, solitarius ad eremum abscessit. Cuius misericordia et benignitate utinam fiat ut et ego illic improbi hostis fraudes proterere, de illic instituendis lucra cumulare,  et uestre saluti meis precibus aliquid utilitatis adferre queam! Ita beatus Remaclus dolores suorum leniuit, et querimonias sedauit, ac deinde suo perrexit itinere.

XuIII. Postquam autem ea res innotuit tum prope tum procul degentibus religiosis uiris, quorum Deus animos permouit, ceperunt undique ad eum seu apes ad aluearia confluere, nonnulli se omnipotentis Dei seruituti addicere, et leui Saluatoris iugo colla supponere, quidam liberos suos liberalibus, imo uero monasticis imbuendos disciplinis atque illic Christo perpetim seruituros offerre; multi de suis facultatibus et reditibus sanctis necessaria ministrare. Inter quos etiam Dominus et Pater Papolenus [al., Babolenus] ad eum, inuisendi quidem causa, uenit,  sed eius inherere magisterio. quam domum redire, maluit. Susceptus est a beato Remaclo officiocissime, et uixit apud eum sine offensione, quique instruendus eo uenerat, complures suis exemplis ad uirtutis studium incitauit. Cernens id beatus Remaclus, secumque cogitans ea causa missum eum fortassis a Domino, rogauit eum ne ab ipso discederet: tum propterea ob fratres in disciplina continendos, Malmundariensi cenobio, cuius monachi S. Benedicti instituto uiuebant, salua in omnibus auctoritate sua, eum prefecit. Atque inde Stabulaus reuersus, ad maiora uirtutum opera se accinxit, suisque exemplis permultos ad sui imitationem pertraxit.

XIX. Quis apud illum tristitiam non mutauit in gaudium? Quis iram animi tranquillitate et pace  non depulit? Quis orbitatis luctum ad eius conspectum non cohibuit? Quis non, paupertate pressus, eius sermonibus ita subleuatus est, ut et diuum opes despiceret, et sua inopia letaretur? Quis, laborum onere pregrauatus, eius non est adhortatione erectus? Quis adolescens, seuientis libidinis igne succensus, non confestim, ad eius admonitionem saluberrimam, pudicitie cultor exstitit? Curabat uexatos a demonio: illicitis cogitationibus estuantes ab opere malo retrahebat, docens eos ad petram Christum allidere. Nouerat quo quisque laboraret morbo, et, ex uite meritis singulos existimans, pro ratione morborum adhibebat reprehensiones. Interea crescebat illi diuini amoris studium et ardor, monasticeque discipline rigor inflexibilis.  Quam uero in ceteris eius monasterii officinis omnis fuerit peccandi interdicta facultas, testis est uel solus dormitorii locus; testis est et sanctus Lambertus, qui, e sua pulsus sede, eo potissimum confugit, quod non esset nescius illic uel maxime sancte religionis uigere cultum; testis quoque est crux lapidea, ad quam ob strepitum labentis calcei, quo fratrum quies fuit interrupta, ire iussus nocte media, usque in crepusculum sub illa stetit, psalmodieque et precibus uacans, atque frigus contemnens, et niues calcans, sanctitatis sue certa indicia dedit. Sed de his alias.

XX. Porro autem crescente religione creuere etiam Ecclesie illius prouentus. Ubi enim rex Sigebertus  eum audiuit fratrum feruorem erga Christi cultum, beatum Remaclum euocans, preter ea que prius dederat, et uir illustrissimus Grimoaldus obtinuerat, unde etiam hactenus fratres uixerant, ex consensu fidelium suorum, tam episcoporum quam procerum supra dictorum, in honorem Dei et cultum sanctorum Petri et Pauli apostolorum et beati Martini: quibus ea loca dicata erant, permisit beato Remaclo ut in usus seruorum Dei, quo deinceps quietius uiuerent et absque uicinorum impressione soli Deo liberius uacarent, per utriusque monasterii circuitum duodecim leuce designarentur, intra quorum limites quidquid haberetur, ab solis utriusque cenobii colonis excoleretur. Dicitur autem leuca apud Gallos spatium mille quingentorum  passuum, id est, duodecim stadiorum. Eam donationem testamento confirmatam, et annuli regii impressione consignatam, sanctus uir libenter accepit, et reuerenter conseruauit. Deinde anno decimo quarto regni sui idem rex legauit testamento beato Remaclo quedam in Aquitania, puta telonium in portu uetraria ad fluuios Taunacum et Ittam; itemque portum Sellis et uogatium ad flumen Ligerim, cum omnibus ad eum attinentibus. Quod quidem testatur scriptum, eius manu subsignatum: »Sancta, inquit, ac uenerabilia monasteria, Stabulaus siue Malmundarium cognominata, ubi uir uenerabilis Remaclus episcopus et abba, Christo auspice, preesse uidetur; que uir illustris Grimoaldus maiordomus in honore sancti  Petri ac sancti Pauli, uel sancti Martini, seu ceterorum sanctorum, suo opere in uasta eremi Ardennensis construxit; quemadmodum nos loca ipsa ad ipsa monasteria edificanda pro nostra preceptione ex foreste nostra concessimus; que, licet gratia Christi sint ditata, mundanam substantiam cernuntur parumper habere: ideo, diuina inspiratione commoniti, decreuimus aliquantulum de fisco nostro ad ipsa monasteria respicere et consolari;« et cetera que in eodem scripto  sequuntur. Denique in fiscis, que monasteriis illis adiacent, decimas illis dedit, quas etiamnum ea monasteria obtinent.

XXI. Post hec rex ille, cum Austrasie regnum preclare rexisset, diem clausit extremum. Porro  Grimoaldus maiordomus, siue prefectus palatii, uel ut alii uolunt magister equitum, sub pretextu munerum accipiendorum, a Clodoueo fratre Sigeberti Parisios euocatus illic retentus est quod filium domini sui Sigeberti, quem in suam fidem susceperat, ut eum patri regno substitueret, clericum effecisset siue totondisset, suum filium regem uolens constituere. Clodoueo quoque defuncto, Clotarius filius eius in Occidente, frater Clotarii Childericus in Austrasia regnarunt. Hunc ergo beatus Remaclus adiit, et, quod patruus ipsi donasset, ut confirmaret petiit. Rex libens annuit, et, ut uir Dei petierat, eius successorem Theodardum et Odonem domesticum iussit eiusdem mensure solum  remetiri: cuius partem dimidiam sibi rex seruauit, reliquam usibus seruorum Dei testamento addixit et confirmauit. Quod quidem uirum Dei prudenter admodum fecisse constat, ut, si fortassis successores eius aliquando minus possent, minori negotio, quod minus esset, sine inuidia et infestatione uicinorum liberius sibi uindicarent. Obiit uero etiam Clotarius rex, et ad Childericum monarchia deuoluta erat. At ille postea, propter morum insolentiam interfectus, fratrem Theodoricum habuit in Occiduis regni partibus successorem, cui magister equitum fuit Ebroinus. Horum tyrannidem auersati, Austrasiani Pipino principi studebant et parebant. Is  ubi didicit in supradictis monasteriis cultum religionis augeri, duas ex fiscis suis uillas in usus mense seruorum Dei, unam in Harbanio, alteram in Arduenna, pro Dei et S. Remacli, [reuerentia. ED. PATROL.] attribuit. Sub horum tempore ferunt eum Romam profectum, sancti Petri aliorumque sanctorum suffragia imploraturum, atque illi tandiu in preces et ieiunia incubuisse donec, diuina et angelica consolatione fretus, quamdam reliquiarum eiusdem beatissimi apostoli partem meruit obtinere; que quidem apud nos auro gemmisque ornate precipuo cum honore asseruantur. Quod licet quibusdam fortasse incredibile uideatur, nos, qui incomparabilem illum ueneramur thesaurum, multa in earum presentia diuinitus uidimus beneficia prestari: que  poterit qui uolet in libro uirtutum siue miraculorum eius lectitare.

Iam uero senior beatus Remaclus, sed moribus tamen quam annis maturior, diem uocationis sue sentiens imminere, tempusque aduentare quo compensaret honor in celis quod labor triuisset in terris, subditos suos ad se accersit, et tum ipsius obitu tum sua desolatione merentes ita consolatus est: Ecce Patres sanctissimi, ecce fratres karissimi, quos habeo affixos intimis uisceribus meis, pars dimidia anime mee: ego uiam uniuerse carnis ingredior, nec ad uos deinceps rediturus sum. uestra itaque, quos desero, solitudo me habet sollicitum, non mea abitio, qui Deo me consolante confirmor. Non me terret conditio communis  mortalium omnium, quando etiam tota sapientis uita, quedam [mortis] debet esse commentatio  . Non potest feda mors accidere uiro forti, non immatura sapienti, non misera eam prouidenti. uestra me teneritudo, quos adhuc expediret solidioribus informari disciplinis, non parum mouet: uobis prorsus timeo, ne, si lupi rapaces incurrant, nemo sit qui eos repellat. Equidem hec monasteria Deo et sanctis eius dicaui, uestrisque usibus accommodaui, uestra in hoc usus opera forti et fideli. Quid autem in posterum euenturum sit, incompertum est mihi. uidetis sane quo loco res nostre sint, et quam sit hic mundus in maligno positus. Si quid igitur potest apud uos oratio mea, curate, obsecro, ne ab ea integritate, quam in uobis efficere  uolui, ullo unquam errore abducamini: sed sitis semper in Christo coniuncti et unanimes, quemadmodum et Patrum traditione, et Scripturarum sanctarum lectione, et mea sollicita adhortatione accepistis. Ex uestris manibus nunquam deponatur sacra lectio, sed in ea sit uobis iugis meditatio. Ut enim ager, quamuis fertilis, sine cultura non potest esse fructuosus: ita nec sine doctrina animus  . Nostis illud, docto et erudito homini uiuere, esse cogitare. Orationi frequenter incumbite: pro culpis humana fragilitate admissis Deum deprecamini; ne alias deinceps admittatis, sed etiam  accurate, ne id fiat inuigilate. Si quis enim socordie et ignauie se dederit, frustra ille Deum implorauerit. uobis uirtus sit, uitium fugere, et sapientia prima, stultitia caruisse  . Pudor, iustitieque soror incorrupta fides, nudaque ueritas  , uestris in cordibus sibi domicilium uindicent, ut qui facta uestra conspiciunt, ad imitationem prouocentur. ueram peccatorum confessionem faciatis Deo et prelatis uestris: tentationum impressiones in ipso primo aditu detegatis. Stultorum enim preposterus pudor dum celat ulcera, illis maiores subministrat uires. Obedientiam maioribus exhibete, coram institutionibus animos accommodate. Tunc enim quique recte uiuit, si curat id esse quod audit.  Ab omnibus, que ira suggerit, uobis temperate;  solus enim est triumphus innocentie, non peccare cum possis. In optimis quoque temperantiam quamdam adhibete. Est enim modus in rebus, sunt certi denique fines, quos ultra citraque nequit consistere rectum  ; et metiri se quisque suo pede, suoque modulo debet  . Nemo alteri iniurius sit: accipere enim, quam facere, prestat iniuriam. Patientiam, que miseriarum portus est, amplectimini, nemo enim adeo barbarus est ut non possit mitescere, modo culture patientem commodet aurem  . A nullo labore, qui sit a prefectis uestris uobis impositus, absterreamini: quia omnes etiam duri labores, contentione fiunt tolerabiles, et usus siue consuetudo laborum, etiam dolores facit magis patibiles. Segnitiem prorsus fugite:  non enim ignauas mentes facile comitatur uirtus. Superbiam uel maxime respuite, ut uera possitis libertate potiri. Non enim ille liber censendus est, cuius animum superbia occupat. Castitatem sectamini, omnis namque ponderatio, ut ait Scriptura diuina, non est digna continentis anime. Prosperi successus, qui etiam sapientium animos fatigant, non uos delectent; nam qui plus nimio delectatur, rebus secundis in diuersa mutatis quatietur  . Ante omnia pacem et concordiam seruandam admoneo, ut sicut in duobus estis monasteriis congregati, ita gemina uobis ferueat dilectio, Dei et proximi; cumque sit unus uobis pastor prefectus, nullo unquam scandalo aut schismate uos diuidi patiamini . Non uos ossa consumens uastet inuidia, namque inuidus alterius rebus macrescit opimis, et inuidia  Siculi non inuenere tyranni maius tormentum  . Si minores fortasse adsint facultates, nolite conqueri. Pauper enim non est, cui rerum suppetit usus  : et ipsa nos natura quotidie admonet, quam paucis, quam uilibus, quam paruis egeat. Non opibus mentes hominum cureque leuantur  .

Hec sunt karissimi, quorum uos admonitos uolui, tanquam ultimum uale uobis dicens, iam iamque e uita abiturus. uos curate, et tanto arctius uestris inhereant pectoribus, quanto maiorem ex meo recessu molestiam capitis. Que si apud uos fructum aliquem offecerint, maximo me gaudio officietis. Simul autem cogitetis, uos quoque morituros, et ita tempus penitentie agende collatum, ne, queso, inaniter labi patiamini. ueniet, ueniet ille dies, cum  frustra desiderabitis hore usuram. Dum ergo tempus est, operamini bonum ad omnes . Mors ultima linea rerum est  . Perpetuus nulli datur usus, et heres heredem alterius uelut unda superuenit undam  . Puluis et umbra sumus  : omnes una manet mors, et calcanda semel uia lethi  . In bonis autem operibus et recte factis si hinc decesserimus, beati erimus, una cum corporibus etiam omni cupiditate et emulatione absoluti.

His suauissimis iisque extremis sermonibus merorem illorum leniuit. Deinde modica correptus febre, cum se sacrosancti corporis et sanguinis Domini uiatico confirmasset, inter carissimorum filiorum manus animam reddidit Creatori, post diuturnam Christo exhibitam seruitutem. uetus Isrelita,  egressus ex Aegypto, spoliato uicino, aucta talenta reportauit. Corpus eius, honorifice curatum, cum multa psalmorum et hymnorum melodia in beati Martini oratorio quod ipse extruxerat humatum est; ubi etiam aliquandiu iacuit, miraculis interim testatum efficiens se apud Dominum uiuere. Successit illi dominus Papolenus, uir apostolicus, cuius supra fecimus mentionem: Papoleno Sigolinus, beati patris iudicio eque approbatus: Sigolino Goduinus annis et morum maturitate grandeuus, qui sancti uiri corpus transtulit, et in Ecclesia B. Petri reposuit, lectumque illius auro et argento ornandum curauit. Ubi, per eius merita, multa usque in presens Dominus miraculorum signa efficit, que illic conscripta habentur in laudem et gloriam prepotentis Dei, qui est benedictus in secula. Amen.




ANNO DCCCCLXXuI-MXuIII.
THIETMARUS MERSEBURGENSIS EPISCOPUS.





NOTITIA IN THIETMARUM. AETAS, PATRIA, NATALES, RES GESTAE, SCRIPTA.


 Thietmarus, patria Saxo, Sigifridi comitis atque Cunigunde fuit filius; claris natalibus oriundus, qui a patre comites Walbeccenses, a matre Stadenses generis habuit auctores. Ambo eius proaui  , Liutheri  uterque nomine, Heinrici regis castra secuti, prope Lunkini a Slauis uno die interfecti sunt. Horum alter filium habuit Liutharium, Thietmari nostri auum paternum, Walbeccensis monasterii fundatorem. Qui cum ob coniurationis contra Ottonem regem a. 941 facte societatem Bertholdo comiti Bauarie in custodiam traditus esset, ipsi postea filiam suam Eilam, Thietmari amitam, in matrimonium dedit, unde natus est Heinricus marchio  . E filiis Liutharii maximus natu patris et nomen et comitatum accepit, cui postea marca etiam Brandenburgensis accessit. Secundus, Thietmarus, abbas fuit Corbeiensis, a quo multa ad opus suum utilia hausisse nostrum, putare possumus. Tertius, Sigifridus, a. 972 cum Udone Brandenburgensi  marchione contra Miseconem in Poloniam profectus  , a. 979 cum fratre Liuthario Geronem comitem captum accepit custodiendum  . A. 983 contra Obotritos pugnauit  , cladique adfuit Tangermundensi; sed equi lapsu ita debilitatus est, ut arma ferre non iam ualeret  . Postea legationi interfuit quam circa a. 988 imperatrix, ad pacem inter Miseconem et Bolizlaum conciliandam, in Poloniam misit  . Mortuus est Walbecce, Id Martiis a. 990  , filios relinquens e Cunigunda Heinricum comitem; Fridericum prefectum Magdeburgensem, ferociter agentibus sepius socium se prebentem  ; Sigifridum, a. 1009 abbatem Bergensem, 1020 Monasteriensi sedi prelatum, cui Thietmarus opus suum dedicauit; Brunonem, qui Corbeie educatus,  a. 1025 abbas Bergensis, 1034 episcopus uerdensis est consecratus; et Thietmarum nostrum 976 Iul. 25  natum, Halberstadii, ut uidetur, cuius episcopus Hilliwardus eum baptizauit atque confirmauit  . Puerum primis litterarum elementis Quidelingeburgi apud Emnildam patris materteram instructum, duodecimo etatis anno pater Ricdago, abbati Sancti Ioannis in Magdeburg, commendauit, cuius schola tunc temporis inter preclarissimas florebat. Ibi Thietmarus triennium studiis impendit, Grecas quidem litteras, ut uidetur, non attingens, quippe quarum per totum opus uestigium appareat nullum; Latii autem fere petas tantum legisse uidetur, cum reliquos neque nominet, neque locos inde attulerit imitandoue expresserit. Decimo quarto etatis anno, cum inter canonicos Sancti Mauritii locum pater ei parare non posset, inter uicarios ibi sacris officiis functos  magno cum conuiuio receptus est, patre presente, 989 Nou. 2.---Sequenti anno et patre et  auia Mathilda orbatus, a patruo Liuthario multa ob hereditatem mala perpessus uidetur cum matre Cunigunda, donec imperator a. 996 ipsis auxilium preberet  . Anno 994, cum matris cognati a Nortmannis Stade capti essent, horum pro redemptione Thietmarum obsidem dare uoluerunt. Sed eodem quo hic, ad piratas profecturus, iam laicali habitu scholam reliquit die, Sigifridus auunculus e custodia aufugit, reliqui captiui obtruncatis membris a Nortmannis foras proiiciuntur. Unde factum ut Thietmarus, uisitatis auunculis in Stade et Hersefeld, incolumis mox Magdeburgum reuerteretur  . Anno 998 matre Cunigunda defuncta  , cum fratres hereditatem diuiderent, Thietmarus dimidiam partem bonorum accepit; que eius maiores ab ecclesia  [Figure: [Stemma Thiemmari] 31Kb]  Walbeccensi iure feudali tenebant, ab ipsis maximam partem illi monasterio collata, quo ex nexu ipse sese »ecclesie Walbeccensis tunc paterna traditione seruum fuisse« dicit  . Hanc hereditatis partem quod accepit, ea fuisse causa uidetur ut ita prepositi dignitatem in Walbeck ualeret adipisci. Sed hanc patruus Liutharius, acceptis decem mansis, iam diu Thiedrico cuidam nobili atque diuiti clerico contulerat: quamobrem Thietmarus nonnisi multis precibus predioque patruo dato efficere potuit ut, antecessore cedente ipse in dignitatem diu optatam succederet 1002 Mai 6  . Quod autem pretio dato eam percepit, ipsum postmodum satis penituit, Simonie se inde accusantem. Cumque paulo post in morbum incidisset, sanatus statim Coloniam petiit, ut et culpam illam ablueret, et pro sepulcro uiolato penitentiam ageret  . Inde reuersus, in ciuitate Altstidi a Taginone archiepiscopo Magdeburgensi presbyter ordinatus est, anno ut uidetur 1003,  Dec. 21, rege Henrico presente casulamque ipsi largiente  . Anno 1004 una cum Taginone regem in Italiam proficiscentem Tingam prope Kempten prosecutus est  , ubi dedicationi ecclesie Beate Marie d. 19. Mart. adfuisse uidetur  . Inde reuersus, festum Palmarum Gernrode et ipsum Pascha Magdeburgi celebrauit  . A. 1008 regem cum Taginone contra Bolezlaum proficiscentem comitatus est; sed cum usque Iüterbock uenissent, salut rius ipsis uisum est domum redire  .

Taginonis familiaritas Thietmaro nostro quam maxime fuit utilis. Wigberto enim Merseburgensi episcopo in uiuis adhuc uersante, ille iam Thietmarum regi commendauit futurum episcopum; et quanquam rex, primo annuens, postea Ethelgerum illi sedi destinauit, Tagino tamen, Thietmaro Augustam accersito, effecit ut ibi cum electione presentium episcopalem dignitatem cum baculo a rege commissam acciperet d. 21 April. 1009. Post diem  tertium Neuburgi a Taginone chrismate perunctus est, ipso rege presente  ; quem Ratisponam usque prosequitur. At mox ad sedem suam properans, clericos sibi subditos, e quibus multi aufugerant, Eytram conuocauit, ut eos firmaret, et absentes ad officium reduceret. Deinde Merseburgi honorifice susceptus, et ab Erico Hauelbergensi episcopo inthronizatus, Ascensionem Magdeburgi celebrauit; unde ad Walbeccense monasterium profectus, communi monachorum consilio illud Willigiso fratri suo, ex alia matre, fortasse concubina, nato regendum tradidit. Pentecosten Merseburgi cum rege celebrauit, eumque inde Magdeburgum comitatus est  . A. 1010 nomen eius occurrit in diplomate regis, 28 Iul. Merseburgi dato  . A. 1011 exeunte Ianuario cum rege Liubusuam profectus est ad urbem de nouo edificandam, qua occasione ibi magnum opus Romanorum agnouit  . A. 1012 Maii 6 adfuit consecrationi ecclesie Bambergensis  ; et  Iuni 1 Pentecosten cum rege celebrauit Merseburgi, ubi Taginonis egrotantis loco missam ipse cecinit. Quo mox defuncto, Thietmarus statim Magdeburgum properauit, ut Ecclesie sue iura in nouo archiepiscopo eligendo exerceret; inde cum Waltherdo electo Gronam adiit 14 Iun. a rege uocatus, cui pro Ecclesie sue necessitatibus multa locutus est. Magdeburgum redux d. 22 Iun. in Walterdi unctione adfuit  . Paulo post d. 25 Iulii ad exercitum se contulit prope Schrenz collectum  ; sed iam 3 Aug. Merseburgum rediit, maturo satis tempore ut et Waltherdo archiepiscopo morienti assistere, et cum reliquis presulibus nepotem suum Theodoricum illi successurum eligere posset. Die 22 Augusti, cum duo Magdeburgi altaria consecraret, nuntio magne cladis a Polonis illate territus, statim ad reginam Merseburgum properauit; a qua cum prouincialibus ad Muldam directus, 21 Sept. Seehùse regem conuenit, quem iterum de  sedis sue per Magdeburgenses archiepiscopos interpellate necessitatibus admonere non oblitus est. Sequenti die cum rege Magdeburgum uenit, ubi Theodorici loco, rege persuadente, Gero archiepiscopus est constitutus; et inde Merseburgum adiit ad curiam ibi celebrandam  . Qua peracta, ad dilectam consobrinam Liudgerdam in Wolmirstedt egrotantem uocatus, ultima eius suspiria excepit  corpusque Walbeccam comitatus est  . Natale Domini in curte regia Palithi celebrauit.

Anno 1013 rege tribus uicibus Merseburgi commorante, Thietmarus 22 Sept. donationem quamdam sue ecclesie ab eo impetrauit  . A. 1014 Nou. 1 imperator iterum Merseburgi fuit, et a. 1015 Pascha ibi celebrauit  . Hoc anno Thietmarus nouam ecclesiam episcopalem edificare cepit, cuius fundamentum in modum crucis ipse iecit d. 18 Maii, presente Gerone archiepiscopo  . Mense Septembri imperator iterum Merseburgi commoratus   , nostrum cum Gerone die 8 Oct. Misniam misit, qui arcem illam reficerent atque custodirent. Inde cum post 14 dies redirent, in itinere Thietmarus Geroni persuasit ut e nouem oppidis que sedi Merseburgensi uindicabat, quatuor ipsi conferret; que et accepit. Tum Walbeccam adiens, omnium sanctorum festum ibi celebrauit  .

A. 1016 Mart. 1 Misnensis episcopus recens electus Merseburgi a Gerone est consecratus  , Thietmaro fauente, quem ante Pascha et circa festum Iohannis Baptiste iterum Magdeburgi uidemus  . Ibidem 22 Febr. 1017 ab imperatore, qui Merseburgo eo uenerat, lis quedam inter Merseburgensem atque Misnensem Ecclesiam composita est, non tamen ita ut Thietmarus sperauerat  . Exeunte mense Martio ipse Misniam adiit, imperatore, ut uidetur, iubente  , qui die 1 Oct. Merseburgi presens Thietmarum eiusque Ecclesiam muneribus prediisque largiter ditauit  . A. 1018  m. Maio Thietmarus diecesis sue partem circa Rochlitz sitam uisitauit ob controuersias cum Ekkehardo comite ortas, a quo tantis molestiis est petitus, ut imperatoris inde auxilium implorare cogeretur  .

Hec sunt que de se ipse in Chronicis narrat. Obiit die 1 Decembr. 1018  , quadragesimo tertio etatis anno nundum peracto. Corpus in ecclesia Merseburgensi sepultum est  . Statura paruum, maxilla leua et latere eodem deformem, naso in pueritia fracto ridiculum se fuisse ipse dicit  .

Libros Chronicorum  Thietmarus scribere cepit, cum iam episcopalem sedem teneret  , et etiam ultimo uite anno in libro scribendo occupatus fuit.

 Scripsit Thietmarus sermone rudi satis atque inculto, uocibus multis cum barbaris immixtis, tum alia significatione indita adhibitis; quem ueteres scriptores nunquam tractasse crederes, nisi Horatii  1Kb] maxime atque Lucani  , sed et Iuuenalis  , Persii  , uirgilii  , Ouidii  , Martialis  , Terentii  , Ausonii  , Statii  , Catonis  , Macrobii  , et e patribus Augustini  atque Gregorii  , tum singula uerba, tum locos maiores in opere suo alios attulisset integros, alios imitatione expressisset. Ex recentioris eui pematibus Ecbasin captiui eum legisse, in dubium uocari non potest  . Preter hos quorum fontes nouimus, alios quoque orationi sue hic illic inseruit  centones peticos, quos utrum ex aliis sumpserit, an ipse consarcinauerit, non liquido apparet 

Sed quanquam neque sermonis elegantia, neque copia eruditionis, neque arte scribendi excelleret, non tamen ad historiam sui temporis narrandum impar accessisse dicendus est. Nam tum generis nobilitate, tum dignitate episcopali summis uiris coniunctus, rebusque publicis tractandis sepenumero ipse particeps interpositus, si quisquam, noster is fuit qui et multifariam hominum rerumque notitiam posset acquirere, et iudicium ab omni auctoritate atque timore liberum seruare ualeret. Et cum negare non possimus, hic illic eum partium quodam studio abripi se passum in iudicando  , nunquam  tamen hoc ita factum est, ut sciens ueritatem dissimularet uel peruerse narrando deprauaret; sed semper tenendum erit, loqui ibi episcopum de gentilibus patrie sue inuasoribus, Saxonem de Bauaris inde ab Heinrico I iam Saxonie infestis atque de Lotharingis turbulentis multarum imperio molestiarum auctoribus. Omnino per totum opus illud apparet auctorem ubiuis uera dicere uoluisse, ita ut ne sibi quidem cognatisque suis parceret accusando que minus recte egisse uiderentur  ; et cum aliquoties tacere alia, alia magis efferre uidetur, hoc, ipso nesciente, ex manca fontium unde illa hauserat conditione oriri potuit. Quos raro tantum hic illic deprehendimus errores  , eorum maior pars ex eadem causa manauit; alii inde nati, quod Slauice lingue non satis fuit peritus. Fontes autem chronicorum, preter ea que ipse uidit, tum aliorum habuit narrationes  , tum in priori parte libros quoque scriptos adhibuit, Widukindi res gestas Saxonicas, cuius persepe ipsa uerba exscripsit  ;  annales Quedlinburgenses  ; Ruotgeri uitam Brunonis  ; uitam sancti Othalrici  ; Kalendarium Merseburgense  ; decretum synodi Dortmundensis  ; diplomata ecclesie Merseburgensis, Magdeburgensis, Walbeccensis; Annales quoque Magdeburgenses atque Halberstadenses  adhibuisse uidetur; epistolas denique aliasque notitias litteris mandatas, quas ibi potissimum agnoscere posse nobis uidemur, ubi narratio consueto elegantior est, in iis maxime que narrat de rebus Italicis.

Opus tam utile ad cognoscendam temporis eius historiam sequentibus etiam scriptoribus et notum fuit et acceptum. Usi eo sunt Adelboldus in uita Henrici II  ; annalista Saxo  ; chronographus Saxo  ; Chronicon Magdeburgense  ; Chronicon Halberstadense; Gobelinus Persona in Cosmodromio  ; uita Meinwerci  ; Chronicon Merseburgense; Paulus Lange in Chron. Citizensi  1515 et Chron. Numburgensi 1536; fortasse etiam Honorius Solitarius in Imagine mundi  .

Codices Thietmari duo tantum exstant:

1. Cod. bibl. reg. Dresdensis membr. in 4to, a Wernhero episcopo Merseburgensi  monasterio Sancti Petri Merseburgi donatus, inde Siegmundo de Lindenau postea episcopo Merseburgensi  commodatus  , a. 1574 Wittembergam, a. 1579 Dresdam translatus, nostrum in usum a u. Cl. Maur. Haupt accurate collatus est, ad quam collationem nos editionem nostram instituimus. Codex est autographus  , in 207 foliis   21 in quauis pagina lineis, a pluribus scribis diuerso tempore ex auctoris aut dictatis  aut schedis autographis exaratus; quem Thietmarus ipse breui ante mortem continua manu correxit, lacunas a scribis relictas suppleuit, librumque secundis curis auxit, addens tum nomina, tum temporum accuratiorem descriptionem, tum res pluribus etiam uerbis comprehensas,  quas, cum primum opus componeret, tum omisit, tum nondum nouit  . Preter hec autem plures etiam codicis partes, maxime in fine foliorum, sed et integras paginas, ipse manu sua conscripsit, cum primum liber litteris consignaretur  . uocum distinctio sepissime negligitur; orthographiam scribarum in eadem uoce sepe uariantem  auctor immutatam ita plerumque reliquit, ipse in ea non ubiuis sibi constans, immo hic illic corrigens que ipse scripserat. Post annum 1073 alia manus, eadem que pluribus foliis subscripsit: Sancto Petro in  Merseburg. Wernerus episcopus, multa in codice correxit atque erasit, ita tamen ut he mutationes, plane ex arbitrio facte, semper fere distingui possint a genuinis Thietmari emendationibus. Inde a libro uI autem huius manus uestigia raro tantum apparent. Eadem margini persepe addidit signum uocis NOTA; in aliis tamen locis id a primo scriba profectum uidetur. Preter hec sec. XuI et XuII multa margini ascripta sunt, nullius prorsus momenti  .---Hic codex si integer nobis esset seruatus; alio prorsus non egeremus; sed cum undecim eius folia  1Kb] prorsus exciderint, duo alia  mutilata tantum exstent, hisce in locis in auxilium nobis uocandus fuit:

 2. Cod. bibl. Bruxellensis olim n. 5815, iam n. 7513, membr., in fol., qui collegio societatis Iesu Paderbornensis donatus a 1612, postea societatis Iesu Antwerpiensis, preter alia  continet Thietmarum sec. Xu ineunte exaratum. Codex unde hic fluxit, non fuit Dresdensis, sed eius apographum quoddam, ante a. 1137  confectum a monacho Corbeiensi, ut plura probant additamenta ad illud monasterium spectantia  . Sed preter hec que a confratribus Corbeiensibus accepit, alia quoque de suo addidit scriba  , que tamen omnia eiusmodi sunt, ut ex suo tantum ingenio, non aliunde aut e secunda quadam Thietmari recensione, hausisse ea putandus sit. Omnino textum  Thietmarianum nimis arbitrario modo immutauit et recensuit potius quam descripsit; que auctoris nostri forma adulterina inde et in Annalistam Saxonem et alios transiit. Nos inde ea tantum desumpsimus que Dresdensi codici desunt; in reliquis suffecit collatio ab ill. Leibnitio confecta, que in bibliotheca regia Hannouerana seruatur  .

Fragmenta quedam Thietmari in bibl. Cesarea uindobonensi, alia in monasterio Raygern prope Brünn asseruari dicuntur  ; sed falso. Alius codex, in monasterio Neuwerk prope Halam a. 1516 adhuc seruatus; quo iam abierit, ignoratur  .

Editiones he prodierunt. Reinerus Reineccius primus Thietmarum mendis admodum deprauatum edidit Francofurti apud Andr. Wechel a. 1580 fol. recusum a. 1600, e codice Dresdensi, multum conquestus de autographo frustra quesito, quod manu se tenere nesciebat.

I. I. Mader Helmstadii a. 1667, 4, exhibet tantum  Reineccii textum, negligentia etiam deprauatum, cum notulis aliquot marginalibus tabulisque genealogicis.

G. W. de Leibniz in SS. RR. Brunsu. I a. 1707 primus integrum dedit Thietmarum, lacunis autographi e. cod. Bruxellensi suppletis. Sed errore inductus est, cum, hunc magis genuinum putans, Dresdensem negligeret. Exhibet preterea notas aliquot Alphonsi de uignoles, ad chronologiam maxime spectantes.

P. F. Laitenberger Merseburgi 1753 primum librum edidit notarum nube inuolutum.

Dithmari Chronicon, ad fid. cod. Dresdensis denuo recensuit, Ursini, Kinderlingii et Wedekindi, passim et suas adiecit notas I. A. Wagner Norimb. a. 1807, 4. Codice Dresdensi negligenter tantum usus est editor, imo nonnunquam lectiones eius falso refert; sed adnotationes quas exhibet, bone frugis sunt plene. Cf. de hac editione Ebert in Archiu. II, 55-71.

 uersiones Germanice hec exstant: Georgii Hahn Lips. a. 1606 fol. ex editione Reinecciana facta. I. F. Ursinus Dresd. a. 1790, 8o, e codice Dresdensi nostrum uertit, addito commentario de uita atque opere Thietmari, adnotationibusque plane egregiis. Editionem quoque parauit Ursinus, nec tamen perfecit, eam quam postea Wagnerus absoluit.

Nostra in Thietmari opere edendo ratio hec fuit, ut ad litteram exprimeremus codicis autographi textum eum quem Thietmarus ipse curis secundis constituit. Orthographiam quoque exhibuimus, qualem  inuenimus, nequaquam constantem; sed cum Thietmarus illam non mutauerit, neque nos id faciendum putauimus. Ut autem appareat quomodo auctor in scribendo uersatus fuerit, que primum dederit, que deinde censuerit adiicienda uel demenda, que falsa agnoscens emendauerit: cunctas eius emendationes atque additiones, in textum ubiuis receptas, in notis indicauimus, signo 1a primam codicis scribam, 1b uero Thietmari ipsius manum significantes; et nonnisi leuissima quedam, et ubi prima lectio iam certo perspici nequit, omittentes  ; ita ut iam operis integram historiam, ortum, progressum atque absolutionem cognoscere cuiuis liceat. Unam tantum difficultatem mouere potuit, quod in rasuris non certo ubiuis apparet utrum a Thietmaro ipso, an a manu tertia illa que post a. 1063 accessit, profecte sint. Plerumque tamen quid quouis in loco legendum sit, non dubium relinquit uel aliorum locorum comparatio, uel eorum que Thietmarus ipse scripsit auctoritas, uel codicis 2 et  Annaliste Saxonis lectiones, cum omnes illi loci quibus 2 seu A. S. non mutatam, sed pristinam codicis lectionem exhibeant, non a Thietmaro, sed postea demum correcti esse possint. His tamen in locis ubi aperto calami lapsu scriba errauit et ipse Thietmarus mendum sustollere neglexit  ab eo recederemus fuit necesse, siue tertia illa manus rectum iam exhibuerit, siue editores correxerint, siue nobis restituendum fuerit. Semper tamen primam lectionem in notis indicauimus; manum illam tertiam uero 1c uocauimus, non singulas quasque eius correctiones exhibentes, sed omnes tamen que alicuius momenti esse possunt, ut presens codicis forma facilius perspici possit. Que in codice 1 interciderunt, e 2 suppleuimus, ita ut in hisce orthographiam sequeremur non seculi Xu, sed Thietmarianam  . Ubi 1 seruatus est, codicis 2 lectiones a  Leibnitio exscriptas aliquoties tantum exhibuimus, iis potissimum locis ubi Thietmari narrationem auget et amplificat. Editionum quoque nullam prorsus rationem habuimus in adnotandis uariis lectionibus. Librorum distinctionem retinuimus eam quam primus Reineccius instituit; quamuis enim in codice Dresdensi nulla prorsus neque librorum neque capitum distinctio reperiatur, tamen eam Thietmaro ipsi deberi satis patet  . Capitum numeros nos addidimus, cum neque hec in codicibus reperiantur.





THIETMARI CHRONICON EDENTE u. Cl. Ioan. M, Lappenberg, I. U. D., Reipublice Hamburgensis tabulario.




INCIPIT PROLOGUS uENERABILIS DOMNI THIETMARI EPISCOPI MERSEBURGENSIS IN GESTA SAXONUM [1 1Kb] .


 Coniunctum dulci fraterni iuris amore
Et mihi dilectum supplex rogo te Sigefridum 
Nunc ego Thietmarus [2 1Kb] , uideas mea scripta benigne,
Que placeant addens, et queque superflua tollens.
Hec non ornatu splendent dictaminis ullo,
Sed tantum plano percurrunt ordine campo
Sax mie regum uitam moresque piorum.
Quorum temporibus regnum uelut ardua cedrus
Enituit nostrum  longe lateque timendum.
Dicunt ecclesie structuram dampnaque nostre,
Eius letificos, in quis reparatur, et annos,
At prouisores eiusdem tum simul omnes.
Non asscribatur mihi, si quid in hoc uariatur
Libro uel desit, testis cum paruulus  assit.
Neuas inscitia natas [3 1Kb] , carissime, muta,
 Credens, quod numquam cepissem scribere quicquam,
Ni quod prefatus tibi sum foret  . Ergo benignus
Tales funde preces mecum de corde gementi:
Christe, decus regum, moderator et imperiorum,
Propiciare tuo cum commissis sibi regno,
Ut tibi, non nobis, soluatur gloria laudis,
 Et non externis tuus umquam substet  ouilis  .
   O uos christicole, cordis nunc uoce rogate,
Maiestas Domini quo dignetur misereri,
Ne mala nos stringant, que multa meremur, et angant,
Certa futurorum que uox uentura bonorum
Predixit nostris in temporibus, manifestis
Pro [4 1Kb] dolor! in multis manifestandisque profecto.
   Et quicumque meam debes curare cathedram,
Hanc lege scripturam, studiosus amato pusillam,
Que strictim pandit que plurima mens tua poscit.
uincit mortales florens dictatus et omnes.
Quod nunc est passim dispersum, collige sensim.
Non serui fame, sed uite dona superne
Ut capias, uigila, merearis ut hancque labora.
 Sis memor, oro, mei, qui crimina multa peregi,
Predecessorum deterrimus ecce meorum.
Me tibi committo, ueniam petito mihi, queso.
   Cronica Thietmari se poscunt, lector, amari,
Usibus assiduis excludunt tristia mentis.
Ludis et uariis eadem preponito uanis:
Sis iustos laudans, pro peccatoribus orans.


 EXPLICIT PROLOGUS.



LIBER PRIMUS [5 1Kb] .

 1. Mens est omnibus aliqua proficuitate cluentinus, in presenti et in futuro sibi proficere, commissasque sibi res, ut potis est uel sollers fiducia sinit, propagare uiuentique semper memorie commendare. Quocirca ego Thietmarus, non solum honoris, uerum etiam nominis indignus episcopalis, Merseburgensis seriem ciuitatis olim longe lateque cluentem, nunc autem obliuionis senio caligantem feruens retegere, admodum uereor fumum ex fulgore inscicia  producere et ut imus faber infelici summa operis deficere . Sed suppetente cuiquam bona uoluntate  , et ut beatus fatetur Gregorius, Christo ad hoc aspirante, incipio, ac ignote eiusdem  clementie, qualiter uel scriptura hec uel etiam omnis prefate urbis summa concludatur, supplex committo.

2. Huius a primo fundamentum et cum terra superedificationem Romulea ex gente, que Iulium  Cesarem Pompeii generum  est huc olim secuta, in omnibus potentem et utrisque uiribus precluum, incepisse, lector diligens, accipe  . Et quia tunc fuit hec apta bellis et in omnibus semper triumphalis, antiquo more Martis signata est  nomine. Posteri autem Mese, id est mediam regionis  , nuncupabant eam, uel a quadam uirgine sic dicta. Qui uero eiusdem principes, uel que eorumdem fuerint uirtutes, ante Christi incarnationem uel post, quia antiquorum sagaci [6 1Kb] memoria certum indagare [7 1Kb] nequeo, nec per scripta inuenio, ne mendax inueniar, prorsus omitto. Ab Heinrico sumatur exordium, qui predicte ciuitatis adpertinencia multorom ius tunc respicientia uniuit, maioraque his multum sua uirtute et industria subegit.  Hic nobilissimo [8 1Kb] Ottonis et Hatthui  stemmate editus , ut arbor occulta excreuit a puero  , et ut bone indolis gradatim enituit tiro, sicut flos in uere nouo. Isque a patre suo in prouintiam quam nos teutonice Deleminci uocamus, Sclaui autem Glomaci  appellant, cum magno exercitu missus  , deuastata eadem multum atque incensa, uictor rediit. Sed qualiter pagus iste nomine hoc signaretur, edicam.

3. Glomuni  est fons non plus ab Albi quam duo miliaria positus, qui, unam de se paludem generans, mira, ut incole pro uero asserunt oculisque approbatum est a multis, sepe operatur. Cum bona pax est indigenis profutura, suumque  hec terra non [9 1Kb] mentitur fructum, idem tritico et auena  ac glandine refertus, letos uicinorum ad se crebro confluentium efficit animos. Quando autem seua belli tempestas ingruerit, sanguine et cinere certum futuri exitus indicium premonstrat. Hunc omnis incola plus quam ecclesias, spe quamuis dubia, ueneratur et timet. Et hec prouincia ab Albi usque in Caminizi fluuium  porrecta, uocabulum ab eo trahit deriuatum. Sed non longe a predicto amne in pago Chutizi dicto  , Arn, episcopus sancte Wirciburgensis [10 1Kb] ecclesie [11 1Kb] , ab expeditione Bemiorum  reuersus, et iuxta plateam in parte septentrionali, fixo super unum collem suimet tentorio, cum missam caneret, hostili circumuallatus agmine, premissisque omnibus per martirium suimet consociis, semet ipsum optulit Deo patri, 892o dominice incarnationis anno et [12 1Kb] temporibus Arnulfi inperatoris [13 1Kb]  , cum oblacionibus consecratis in sacrificium laudis, ubi hodie sepe accensa uidentur luminaria; et sanctos Dei martires hos esse nec Sclaui dubitant. Predictus antistes in diebus offitii suimet in urbe Wirciburgensi [14 1Kb] unum Domino templum, et in episcopatu suo ad instar eiusdem ecclesias 9 in 10 annis fecit. Et cum maximam harum his benediceret,  et cum reliquie Christi martyris Kiliani,---qui, de Scottis huc ueniens,  Christum Gozberto duci et Geilan uxori eius, ceterisque comprouincialibus primo predicauit, et instinctu secunde Herodiadis cum sociis suimet Colomanno et Totmanno ibi martirizatus est.---circumferrentur [15 1Kb] : Dominus per eum 70 operatus est miracula, et magister eoquorum [16 1Kb]  hoc uidens, suos sic hortatur discipulos: Nolite, inquiens, tardare, sed que uobis sunt credita, diligenter et sine mora operamini. Dominus enim noster Kilianus inclita ex se nunc agit signa absque omni mora. Quante autem uirtutis supra memoratus presul fuisset, stilo comprehendere nequaquam suffitio, sed hunc apud Deum magni esse meriti ex corde credo.

4. Interim cuiusdam matrone famam, que Hatheburg dicebatur, Heinricus [17 1Kb] comperiens, qualiter  eam sibi sociaret, iuuenili exarsit amore. Hec erat filia Etuini senioris qui in urbe predicta, quam antiquam ciuitatem  nominamus, maximam tenuit partem; et quia is filium non habuit, geminis filiabus suis e medio decedens [18 1Kb] reliquit. Ob huius pulchritudinem et hereditatis diuitiarumque utilitatem, internuntios Heinricus quam propere misit, et quamuis hanc esse [19 1Kb] uiduam et sciret  uelatam, sue tamen ut satisfaceret  uoluntati, eam fide promissa petiuit. Tunc illa multorum precibus  et consilio deuicta, comitatur, et honorifice suscepta, ac karitatiue a suis, ut decuit, est habita. Nuptiis ex more peractis, sponsus cum contectali ad Merseburch uenit; omnesque conuocans uicinos, quia uir fuit inlustris [20 1Kb] , tanta familiaritate sibi adiunxit, ut quasi amicum diligerent et ut dominum honorarent [21 1Kb] . Ea tempestate Conradus, Francorum quondam dux egreius et tunc Luthuwici successor pueri, arcem tenebat regni  ; quem ob meritum sui Otto predictus, ab omnibus regni principibus in regem electus, sibi quasi ad hoc indigno preposuit, seque cum filiis fidei sue ac potestati subdiderat. Spiritualis autem pater et pastor Orientalium tunc fuit Sigimundus, sancte Haluerstidensis ecclesie presul egregius, uir ingeniosus, omnigenarumque, que  spiritualia uel etiam carnalia respicit, arcium scientia omnes suimet contemporales tunc [22 1Kb] precellens. Hic pietate maxima, et, quod summum est perfectionis culmen, Christi zelo feruens, ut perpetrati facinus conubii primo audiuit, ouium culpam suarum ingemuit, et aliquam inter se fieri amplius commixionem per internuncium et per epistolam  banno apostolice auctoritatis interdicens, ad condictum ambos [23 1Kb] synodum uocauit. Heinricus, tali rumore turbatus, ad imperatorem properauit, omnemque indicens ei rem ordine, auxilium eius petiit, et, quia familiaris ei fuit, et patris commisso ac fideli seruitio impetrauit. Nam, legato ad antistitem concite  directo, ut uinctos solueret et ad suimet presentiam differre uoluisset postulauit. Post hec  Ottone 2 Kal. Decembris [24 1Kb]  carnis uniuerse uiam intrante , sepe memoratus iuuenis in uacuum succedens, hereditatem iure, et maximam benefitii partem gratuito regis suscepit ex munere; et quod ei defuit cum suis omnibus egre tulit, ac postea, sicut cum tritico lolium, sic ex eo latentis odii filex excreuit  . Quod rex caute considerans, ut ignotum dissimulat; et quem ui aliqua superare non presumpsit, nota Hathonis uersutia archipresulis, qua et antecessor suus Aethelbertum [25 1Kb] comitem Teresi [26 1Kb] capitis abcisione deuicit, et hunc decipere temptauit  . Hoc consilium Deus sapiens infatuauit. Nam faber ille, qui iussu presulis torquem aureum, in quo Heinricus occidi deberet, mira arte preparabat, cum ingemiscenti  senioris relatu, quo  pacto hec fieri deberent, perquireret, opere ad unguem perducto et presentato, clam postea euadens, obuiam ducem predictum habuit, et cuncta ei ordine pandit. Qui rediens nuntium remisit ad antistitem, qui occulta patesceret  , seque in sui detrimentum celeriter inuigilare pronuntiaret. Quicquid enim ad episcopum in Saxonia uel Thuringia pertinuit, totum sibi precepit occupari, amicos regis partibus ex his omnino [27 1Kb] depredatos expellens. Moxque morte repentina archipresul exspirat hominem, et fortuna, que hactenus regem [28 1Kb] feliciter aspirauit, Heinrico quam propere cessit. Sed mihi ad alia properanti longum est enarrare quocies congressi mutuo [29 1Kb] cederent uel uincerent, et quod postremo bonorum instinctu  in amiciciam conuenirent.

5. Interea Conradus longa infirmitate detentus, et quia

Post inimicicias iram meminisse malorum est, 
totius contrarietatis que sibi ex parte Heinrici prouenerat oblitus, fratri suo Euerhardo [30 1Kb] populoque primario in unum collecto consilium hoc dedit, si quando nature communi se concederet  , ut eum [31 1Kb] regni gubernaculo undiquessecus aptum eligerent, animamque suam  cum residua consanguineorum ac familiarium caterua firme suimet fidei committerent, et ad hoc sine aliqua dilatione consentirent. Hanc peticionem extremam cum magno luctu ac gemitu suscipientes, et impleturos  se uita comite promittentes, festino eius obitu in 8o ordinacionis sue anno et 14 Kalendas Nouembris, pro dolor! completo  , ac exequiis in uiliniburch  peractis intererant, et concione in Fridisleri [32 1Kb] celeriter posita, Heinricum coronauerunt, et sibi credita, sub Christi et tocius ecclesie testimonio fideli, non sine lacrimis regi tunc et domino commendauerunt. Qui primo, ut decuit, diuine pietatis munus, postque uniuersalem tante caritatis affectum, humili suscipiens deuotione, Deo gratias egit, seque ad hec et ad omnia que communi consilio expetissent, se assensurum promisit. Episcopalis unctionem benediccionis, a Herigero archiepiscopo exhibitam, antecessorum more priorum non desiderauit, nec suscipere uoluit, sed  prorsus ad noc indignum se affirmauit  . Attamen in hoc eum equidem peccasse uereor, quia in uita sancti patris Othelrici, quem idem rex post ad sacerdotalem promouit ordinem, legi  sanctam Christi martyrem  Afram [33 1Kb] dilecto suimet presuli multa in uisu ostendisse, inter que duos enses, unum cum capula, aliumque sine ea [34 1Kb] , ac per eum Heinricum regem consecracionis expertem demonstrasse. Sed, occulto hoc Dei iuditio relinquens, amplius progrediar.

6. Fama noui regis undiquessecus dispersa amicorum corda letificat, rebelliumque econtra mestificat, quia uir talis fuit ut suos sciret sapienter tractare, inimicos autem callide uiriliterque superare. Interea Tammo [35 1Kb] natus est; et mens regis ab amore  uxoris decrescens, ob pulcritudinem et rem [36 1Kb] cuiusdam uirginis, nomine Mathildis, secreto flagrauit. Iam iamque latentis animi feruor erupit; et, iniusto se hactenus multum pecasse conubio tandem professus, per affines legatosque suos filiam [37 1Kb] Theodrici et Reinilde, ex Widukinni [38 1Kb] regis tribu exortam  , interpellat [39 1Kb] ut sibi uoluisset satisfacere. Et, quia flexibilis est mulieris animus, et quia sciebat eum in cunctis eligantem, consensit, coniunctaque ei  tam in diuinis quam in humanis profuit. Que tres filios congruo pariens in tempore, Ottonem [40 1Kb] , Heinricum et Brunonem [41 1Kb] , prospere educauit, doloremque partus tante stirpis dulcedine superauit.  Et quoniam mihi sermo est de Ottone, non autumo opus esse omnia patris sui gesta singulatim discutere,  cum et in filio appareat quanta eius sit dignitas, et scriptis multorum uite eiusdem satis fulgeat claritas. Sed quedam intersero, que dictu maxime necessaria [42 1Kb] puto. Has regiones sibi fecit tributarias, Bemiam, Deleminci [43 1Kb] , Apodritas, Wilti, Heuellum et Redarios; qui statim rebelles, aliosque ad hoc concitantes, urbem Wallisleuo oppugnant, destruunt et incendunt  . Ad hoc uindicandum noster conuenit exercitus, et Lunzini [44 1Kb] ciuitatem obsidens, socios eorumdem, eos defendere  cupientes inuadit, et paucis effugientibus prostrauit; urbem quoque prefatam acquisiuit. Ex nostris autem duo abaui mei, uno nomine, quod Liutheri [45 1Kb] sonat, signati, milites optimi et genere clarissimi, decus et solamen patrie, Nonas Septembris cum multis aliis oppeciere  .

7. Ut nullus Christo fidelium de futura mortuorum resurreccione diffidat, sed ad beate immortalitatis gaudia anhelanter per sancta proficiscatur desideria, quedam, que in urbe Wallisleuo post excidium  eiusdem [46 1Kb] reedificata accidisse ueraciter comperi, intimabo. In ipso orientis diei crepusculo solitus erat presbiter eiusdem ecclesie matutinam canere. Sed cum ad atrium defunctorum ueniret uidens in eo magnam multitudinem oblationes offerentem  sacerdoti coram templi foribus stanti, primo substitit, posteaque signo sancte crucis se muniens, per omnes hos, nec uno saltem agnito, oratorium trepidus adiit. Quem una nouiter de hoc seculo egressa et sibi bene nota, quid hic uellet, interrogat; edoctaque ab eo, quare uenerit, hec omnia ab his esse completa [47 1Kb] , paruumque temporis eundem uicturum predixit. Quod uicinis post retulit, ueraque hec [48 1Kb] esse [49 1Kb] comprobauit. Meis temporibus in Magadaburg---sicut a ueracibus accepi testibus, in ipsa tunc continue manens---in ecclesia mercatorum custodes, eadem nocte uigilantes, his que predixi conuenientia uisu et auditu percipientes, optimos ciuitatis adducunt. Qui cum longe ab atrio cadauerum adstarent, lucernas candelabris superpositas  uidere, duosque inuitatorium  canere matutinasque laudes ordinatim omnes persoluere pariter audiere; accedentes autem nichil omnino intellexere. Hoc ego cum subsequenti die nepti mee, que Brigida  dicebatur, cura regens pastorali monasterium sancti Laurentii  , referrem, in infirmitate sui corporis laboranti [50 1Kb] , protinus ab ea, nequaquam hoc miranti, tale percepi responsum: »Tempore Baldrici presulis, qui octoginta annos  uel plus Traiectensem [51 1Kb] regebat sedem, in loco,  qui [52 1Kb] Deuenteri dicitur, ecclesiam senio dirutam renouans benedixit ac presbitero suimet commendauit. Qui in una dierum ualde diluculo ad eam pergens, uidit mortuos in ecclesia et atrio offerentes, atque audiuit [48 1Kb] cantantes. Quod mox episcopo ut primum is retulit, iussus ab eo in ecclesia dormire, cum lecto, quo requieuit, sequenti nocte a defunctis eiectus est. Ob hoc idem trepidus apud antistitem talia queritur. Is autem precipit ei ut cum sanctorum reliquiis signatus, aqua sancta aspersus, suam custodire non desisteret ecclesiam. Qui iussa secutus domini iterum dormire in ecclesia uoluit; sed stimulati timoris casu [48 1Kb] sic iacendo euigilauit [53 1Kb] . Et ecce solita uenientes hora, eleuauerunt eum, coram altari eum ponentes, et in fauillas tenus corpus igne  resoluentes. Hoc ubi presul audiuit, penitentia ductus triduanum indixit ieiunium, ut et sibi animeque defuncti [54 1Kb] succurreret. Multa, fili, de his omnibus,  ni infirmitas obstaret, dicere potuissem. Ut dies uiuis, sic nox est concessa defunctis [55 1Kb] .« Non oportet plus sapere mortalem, quam, ut sanctus ammonet Paulus, ad sobrietatem . Sed quia duo uel tres ad unum sufficiunt testimonium, hec que nouellis nostris euenere temporibus scripsi, ut discat incredulus uera esse prophetarum oracula, e quibus testatur unus: uiuent, inquiens, mortui tui [48 1Kb] , Domine!  et alius [56 1Kb] : Surgent mortui, qui in monumentis sunt, audient uocem Filii Dei et letentur . Quandocumque a uiuentibus hec audiuntur uel uidentur, nouum aliquid  [57 1Kb] signat, ut idoneum in multis approbat testimonium, cuius magnam partem scio, maiorem autem ignoro, sed ueracibus testimoniis credo. Fui ego in mea curte Retmersleuo [58 1Kb]  dicta, ubi 15. Kal. Ianuarii, 6. feria, in primo galli cantu magna lux ab ecclesia emicans, totum repleuit atrium, sonitusque grunnientium more [59 1Kb] auditur immensus. Quod meus frater Frithericus cum satellitibus [60 1Kb] meis ceterisque huc conuenientibus aspexit [61 1Kb] , et ille, qui coram me dormiuit, capellanus audiuit. Hoc crastino cum comperirem, si umquam prius ibi aliquid tale contigerit, interrogans, semel hiis similia accidisse ab antiquissimis percepi, et in hoc anno   miserabiliter  compleri uidebam in  obitu domne Liudgardis [62 1Kb] inclite, ex una parte neptis mee ac ex alia nurus [63 1Kb] , et quod inter amicos precipuum est, familiarissime mihi, de qua in sequentibus edisseram [64 1Kb] enucleacius. Sepe mihi accidit ut in nocte ligna incidi audirem, et semel defunctos pariter colloquentes ego et socius meus ceteris dormientibus manifeste percepi, et in his duobus signis crastino [65 1Kb] subsecuturum funus intellexi. Etsi ego fungar uice cotis, ferrum et non se exacuentis , tamen ne muti canis obprobrio noter, inlitteratis et maxime Sclauis, qui cum morte temporali omnia putant finiri, hec loquor, certitudinem [66 1Kb] resurreccionis et pro qualitate meriti future remunerationis firmiter indicens cunctis fidelibus. Tres namque sunt anime, non equaliter  incipientes nec simul finientes  . Prima angelorum incorporeorum, que cum eis est sine inicio et termino. Secunda hominum, que cum eis sumit exordium, sed in fine non habens participium. Namque inmortalis est, et, ut quidam gentiles opinantur, in futuro non habens hoc offitium quod in hoc seculo. Tercia species est anime pecudum [67 1Kb] ac uolatilium, que cum corpore parem inicii finisque sortitur equalitatem. Unde, sicut in lege Moysi a Domino data [68 1Kb] precipitur, ita uerus christicola ab eorum sanguine nequaquam  pollui canonica auctoritate [69 1Kb] proibetur. Multi enim sunt pauperes, qui hunc in usu commestionis habent, et se in hoc aliquid peccare ignorantes, sibi in hoc contradicentibus cunctis resistunt. Ergo tu homo, gloria et magno  honore a Deo coronate, et super omnia eiusdem opera constitute, da pre omnibus gratias altissimo, retribuens ei pro possibilitate tua, que tibi fecit miseratione sua. Et ego repetam longius aberrata.

8. Rex autem Auares [70 1Kb] sepenumero insurgentes expulit  . Et cum in uno dierum hos inpari congressu ledere temptaret, uictus in urbem que Bichni uocatur  , fugit; ibique mortis periculum euadens, urbanos maiori gloria quam hactenus haberent uel comprouinciales hodie teneant, et ad hec muneribus dignis honorat. Quociescumque contra Deum et seniorem suimet dum uixit se umquam superbiendo erexit, toties humiliata potestate  sua, se ad emendationem condignam [65 1Kb] inclinauit.  Audiui quod hic Romam causa orationis petens, plus pedibus quam equo laboraret, et a multis interrogatus cur sic ageret, culpam profiteretur.

9. Anno dominice incarnacionis 931o imperator effectus est [71 1Kb]  . Hic montem unum iuxta Albim positum et [72 1Kb] arborum densitate [73 1Kb] tunc occupatum excoluit, ibi et [74 1Kb] urbem faciens, de riuo quodam, qui in septentrionali parte eiusdem fluit, nomen eidem Misni imposuit; quam, ut hodie in usu habetur, presidiis et  imposicionibus ceteris munit. Ex ea Milzenos  sue subactos dicioni censum persoluere cegit . Urbem quoque Liubusuam [74 1Kb]  , de qua in posterum lacius disputaturus sum, diu possidens, urbanos in municiunculam infra eandem positam fugere, et se dedicios fieri  compulit. Ex eo die, qua hec tunc incendio iuste periit, usque ad nostra tempora habitatore [75 1Kb] caruit. Si quid in regno suimet, ut multi dicunt, is predatus sit, huic Deus clemens ignoscat. Insuper Northmannos et Danos armis sibi obtemperantes [76 1Kb] fecit  , et ab errore pristino reuocatos, cum rege eorum Cnutone [77 1Kb]  hos Christi iugum portare edocuit. Sed quia ego de hostiis eorundem antiquis mira audiui, hec indiscussa preterire nolo [78 1Kb] . Est unus in his partibus locus, caput istius regni, Lederun nomine, in pago qui Selon dicitur [79 1Kb]  , ubi post 9 [80 1Kb] annos mense Ianuario, post hoc tempus quo nos theophaniam Domini celebramus, omnes conuenerunt, et ibi diis suimet 99 [81 1Kb] homines et totidem equos, cum canibus et gallis pro accipitribus  oblatis, immolant  , pro certo, ut predixi, putantes hos eisdem erga inferos [82 1Kb] seruituros et commissa crimina apud eosdem [83 1Kb] placaturos. Quam bene rex noster fecit, qui eos a tam execrando ritu prohibuit! Acceptabilem enim Deo patri hostiam fert, qui humano sanguini [84 1Kb] parcit. Precipit enim Dominus:  Innocentem et pium [85 1Kb] non interficias .

10. Antiquum opus Romanorum muro rex predictus in Mersburg [86 1Kb] decorauit lapideo, et infra  eandem ecclesiam, que nunc mater est aliarum, de lapidibus construi, et 14 Kalendas Iunii precepit dedicari  . Ceteras quoque urbes ad salutem regni, et templa Domino ob remedium anime deuota mente fabricauit [87 1Kb]  . Post innumera uirtutum insignia  idem, decurso uite suimet stadio, sextodecimo regni, etatis autem sue sexagesimo anno, sexta Non. Iulii, Miminleuo moritur, et in Quidilingaburch, quam ipse a fundamento construxit, sepultus, a cunctis optimatibus merito defletur. Accidit [88 1Kb] hoc anno dominice incarnationis 936. Indolis   autem [89 1Kb] relicte posteritatis tristia principum [90 1Kb] corda letificat, et certos uoluntarie electionis hos fecit. ue populis, quibus regnandi spes in subsecutura dominorum sobole non relinquitur, et inter se facta dissensione et longa contentione aliquod consilium uel solamen cito non prouidetur [91 1Kb] Si in consanguinitatis linea aliquis tali offitio dignus non inueniatur, saltem in alia bene morigeratus, omni odio procul remoto assumatur; quia maxima perdicio est, alienigenos [92 1Kb] regnare: hinc depressio et libertatis uenit magna periclitatio. Ab hoc, de quo dixi, Heinrico et successoribus suis usque huc  Saxones eleuati et in omnibus sunt honorati  . Quicquid [93 1Kb] in hiis laudatur, ab equiuoco eius, de quo scripturus sum uita comite, diligenter  seruatur, et post, ut uereor, finitur. Ergo quecumque de hiis ullatenus [94 1Kb] nunc preteream, uel uita deficiente indiscussa relinquam, successor karissime, compleas, et temporum qualitates scripture memoria concludas. Ego peccator et in omnibus neglegens uacaui hactenus a bonis et studui in malis,  sero ad ista et ad meliora [95 1Kb] respiciens, animeque memoriam salutarem nullo modo exercens. Postquam pastor effectus sum, docui subiectos uerbis tantum, et non exemplis. Extrinsecus apparui bonus, interiora uiolans pessimis cogitationibus; de immundo semine conceptus, uolutabar in luto, ut immunda sus. Dicat aliquis: Male laudasti te! cui respondeo uerum hoc esse, quod deteriorem me nescio [96 1Kb] . Idcirco me sic arguo, ut agnitis uulneribus meis, succurras mihi [89 1Kb] medicationibus necessariis, et ex magna parte consors mei sic adiuues in omnibus me, sicut uelis exhiberi pro te.

11. Et inclita uenerabilis gesta Mahtildis [97 1Kb] , que post excessum senioris sui sumopere fecit, equidem paucis comprehendam ad imitationem bonam  fidelibus cunctis; quia sancta est, ut scriptura docet , et salubris cogitatio, pro defunctis orare et elemosinis absolutionem hiis [89 1Kb] impetrare. Legimus quod [98 1Kb] unius captiui uincula, quem [99 1Kb] uxor sua putans mortuum assiduis procurauit exequiis, tocies soluerentur, quocies pro eo acceptabiles Deo patri hostie [100 1Kb] ab [101 1Kb] ea offerrentur [102 1Kb] , ut ipse ei post retulit, cum domum suam liber reuisit. Hoc exemplo domna Mahtildis [103 1Kb] , uiro suimet uinculo momentanee mortis depresso, succurrit, non solum pauperibus, uerum eciam auibus uictum subministrans  . Congregationem quoque sanctimonialium in die tricesima in supra memorata urbe statuit, et huic quantum ad uictus et sui uestitus necessaria suppetebat, ex sua proprietate,  laudantibus hoc suimet filiis, concessit et scriptis confirmauit  . Asserunt nonnulli eandem hoc sumopere diu enisam [104 1Kb] fuisse, quod iunior filius suimet Heinricus patris sedem possideret. Sed hoc Deus, electos sibi ad unaqueque semper preordinans, noluit, nec summatum optima pars consensit [105 1Kb] , sed racione prudenti et ideo facile suadenti, hec merentis regine animum paulo minus a proposito declinauit, et huic [106 1Kb] Bawarios ad tuendum apcius assignari, prehabito sibi nato maiori, consuluit.

12.  Anno dominice incarnationis 723. indiccione II. regni autem primi regis Heinrici 5. uenerabilis Sigimundus [107 1Kb] , sancte Haluerstidensis  eclesie antistes sextus, ab Arnulfo rege ibi positus,  anno regni suimet 7. [108 1Kb] 19. Kalendas Februarii obiit [109 1Kb] , cui Bernhardus, eiusdem capellanus, successit, sicut ei prius uir sanctus predixit. Namque is diu infirmus uidet in somnis, quod baculum pastoralem e manibus suis elapsum Bernhardus pone sequens eleuaret et in aperto portaret. Et expergiscens uocauit eum ad se, dicens: uade ad curtem regiam, sumens ex mea parte que tibi sint ad hec necessaria, et acquire gratiam et auxilium ibi optime ualentium, ut tibi liceat sine omni offensione mihi succedere. Prouidebit enim hec omnia tibi [109 1Kb] Deus, dilecte fili! Edictum amati senioris obeditione humili Bernhardus mox complens, dum a rege Heinrico reuerteretur, comperit dominum suimet et patrem de hac luce tricesimo ordinationis sue anno ad  Christum migrasse; et mox repedans, predicti regis munere, quod postulat, consequitur. Positum est autem corpus prefati presulis in dextera parte altaris Christi protomartiris in gradu preiacenti [110 1Kb] , ut ipse antea premonstrauit, non iacendo, sed supra cathedram sedendo, sperans se patroni suimet intercessione sancta et benediccione sacerdotali perpetualiter muniri.

13.  Qualiter misericors Deus predictum regem in diebus suis respexerit, quamuis de Pierio fonte  nil umquam biberim, cunctis tamen [109 1Kb] fidelibus innotescam. Fuit in occiduis partibus quidam rex, ab incolis Karl Sot, id est stolidus, ironice dictus [111 1Kb] , qui ab uno suimet ducum  captus, tenebris includitur carceralibus. Hic Heinrici regis  nostri, nepotis autem sui, inplorans auxilium [112 1Kb] , dexteram Christi martiris Dionisii, et cum ea omne regnum Luthariorum, si ab eo liberaretur, sibi traditurum sacramentis promisit  . Nec mora, inclitus miles inuictricibus se armis circumcingens, proximum laborantem uisitat, et in erepcione eius ac restitucione dignus operator mercedem suam premeruit, et honorem pristinum sibi suisque successoribus in tantum adauxit.

14. Sed quia homo unusquisque procliuior est ad labendum, quam natura suimet muniatur ad standum, quam miserabiliter iste semel deliquerit, ad terrorem et ad deuitandum piis non taceam. In cena Domini nimis inebriatus, in sequenti nocte uxori  sue multum repugnanti diabolico instinctu inlicite  coniunctus est. Hoc factum auctor tanti sceleris et humane salutis irretitor, Satanas, cuidam uenerande sic prodidit matrone: Mahtild [113 1Kb] regina nuper hortatu meo maritali consentiens [114 1Kb] uoluptati, concepit filium,  sine omni dubio meum; et tu uide, ut tantum optime celes commissum. Hec multum ob hoc clam tristis effecta [115 1Kb] , predicte hoc celeriter adnunciauit regine, ammonens, ut semper episcopos atque presbiteros secum haberet, et in ipsa pueri natiuitate sacri baptismatis unda ablueret, quicquid [116 1Kb] in eo sibi dilectum [117 1Kb] accidisse [118 1Kb] demon infaustus iactaret. Et sic Deo [119 1Kb] gratias egit. uidens autem daimon, id est omnia sciens, se prorsus esse delusum, domnam increpauit supra memoratam, talia subnectens: Et si mea nunc sit uoluntas  tuis frustrata [120 1Kb] blasfemiis, tamen in hoc profeci, quod ex eo et ex omnibus de lumbis eiusdem umquam progredientibus numquam deerit mea comes discordia, nec proueniet eis pax firma. Mendax ille et ueritatis inimicus hec pro uoluntate sua dixit, et, ut spero, non pro adimplecione. Multi autem affirmant, ut in sequenti dictatu apparet, quod sub eius et filii suimet temporibus crebra fieret commotio, et quietis parua certitudo. In diebus uero hiis, quibus regnare cepit tercius in numero ducum Heinricus, et in ordine sceptriferorum secundus, tunc illa silex iniquitatis exaruit, et pacis bone flos uirens enituit; et si quid [121 1Kb] prioribus huic [122 1Kb] simile in aliquo nunc accidit, hoc non culpa sui, sed instigatoris fuit impii. Legimus, quod omnia tempora  tempus  habent , sed non omnia, id est a Deo nullum esse uiciis locum ab inicio constitutum; et quia fragilitas carnis sine aliqua contagione non ualet esse, a capitalibus se criminibus abstineat, et in sollempnitatibus [123 1Kb] uniuersis mundiciam seruet. In legitimis coniuncionibus non esse delictum aliquod, scriptura testatur ; et hoc cum obseruatione festiuitatum honoratur, et nulla periculi inminentis procella turbatur. Ad hec amplius approbanda unum profero exemplum. Quidam uir, Uffo nomine, ciuis [124 1Kb] Magadaburgensis, nimia ebrietate compulsus, in sancta sollempnitate [125 1Kb] Innocentum, coniugem suam Gelsusam consentire sibi cegit, que eadem nocte a uiro alligata suo, cum in congruo tempore pareret infantem, in  pedibus digitos habentem retortos, obstupuit [126 1Kb] , et accersito protinus ad se marito, miraculum ostendit.  Culpaque amborum hoc euenisse ingemiscens: Nonne, infit, predixi, ne sic faceres? Ecce, ira Dei se nobis manifestat, et ne sic ulterius agamus, atrociter rogat. Peccatum tibi magnum est [122 1Kb] , iniusta mihi precipere, et mihi, obedienciam tibi exibere [127 1Kb] . Postquam autem infans baptizatur, inter innocentium agmen de hoc exilio deducitur. Bene est in perpetuum illo [128 1Kb] , qui tali utitur contectali, que pro absente infatigabiliter orat marito, et presentem. oblita sexus, ut se  custodiat, ortatur.

15. Eo [129 1Kb] tempore, quo supra memoratus [130 1Kb] rex [130 1Kb] maxime uigebat, fuit in Bawaria quidam [130 1Kb] dux [130 1Kb] , Arnulfus [130 1Kb] nomine, precluus in mente pariter et corpore [130 1Kb] , qui [130 1Kb] omnes episcopatus in hiis partibus constitutos sua distribuere [130 1Kb] manu [130 1Kb]  singularem habuit potestatem; sed cum hic [130 1Kb] post [130 1Kb] uar ios [130 1Kb] uirtutum suimet ornatus uitam hanc finisset [130 1Kb] , non [131 1Kb] successoribus [130 1Kb] suis tantum reliquit honorem. Quin [130 1Kb] potius [130 1Kb] reges nostri et imperatores, summi Rectoris [130 1Kb] uice in hac [130 1Kb] peregrinacione prepositi, hoc soli ordinant [130 1Kb] , meritoque pre ceteris pastoribus suis presunt, quia [130 1Kb] incongruum [130 1Kb] nimis est, ut hii, quos Christus sui memores huius [130 1Kb] terre [130 1Kb] principes constituit sub aliquo sint dominio [130 1Kb] absque [130 1Kb]  eorum, qui exemplo Domini benediccionis et [130 1Kb] corone [130 1Kb] gloria mortales cunctos precellunt. Audiui [130 1Kb] tamen [130 1Kb] nonnullos [130 1Kb] sub ducum, et quod plus doleo, sub comitum [130 1Kb] potestate [130 1Kb] magnam sustinere calumniam, quibus nil [130 1Kb] licitum [130 1Kb] est,  nisi quod seculi amatoribus prodest. Impia namque potestas cum Deo id consenciente recte dominantes premit, dilatata crudelitate mox furit.

16.  In palacio predicti regis accidit res una mirabilis. In conspectu tocius populi presentis quidam canis, dum eminus hostem suum consedentem agnosceret, propius accedens, dextetam eiusdem rapido morsu ex inprouiso abstraxit; et quasi optime fecisset, cauda reuerberante mox rediit. Mirantibus hoc cunctis et admodum stupentibus, ab hiis miser is, quid fecerit, interrogatur. Quibus ilico respondit, diuina ulcione id sibi merito euenisse, et prosequitur: Inueni, inquiens, uirum, huius canis dominum, fesso corpore dormientem, et infelix occidi eum, multas tunc ab isto, qui me modo lesit, persecutore  impugnaciones perpessus; et quem tum uix euasi, nunc ista sperans prorsus oblita, culpabilis occurri.  Scio deinceps, quod aut hic aut in futuro examine unusquisque reus sine subsequenti pena [132 1Kb] non latet ullatenus.

17. Multa sunt, lector carissime, regis nostri ac imperatoris predicti facta memorie semper uiuenti admodum digna; sed [139 1Kb] quia hec, sicuti fuere, concludere  nequeo, tristis omitto, quia hic, sicut predixi, de nostris regibus nomen et in omni uirtute sua principatum iuste optinuit. Paruum de magis eiusdem operacionibus librum habeo inscriptum  , sed spero memoriale eius in libro uite asscriptum  fore, qui precursoris Christi, inter natos mulierum, ut Christus dominus ac Deus noster affirmauit, maximi, fidelis famulus erat, et in nostra urbe fundamentum subsequentis culture  primus posuit; et quicquid umquam huic ullatenus superedificatur, laudi eiusdem merito signatur. Eligans [133 1Kb] namque ortus ac finis bonus, ubicumque  id fieri potest, optime concordant; ac si hoc in omnibus compleri nequid, laudemus Dominum in hoc quod fecit, et maiestatem suam ut assummum  perducere dignetur, benignitatem suam suppliciter orent quique fideles, et maxime tu, Merseburg inclita, cum spirituali prole tua, in tempore dilecti senioris tui, more cipressus  pre ceteris comprouincialibus tuis exaltata [134 1Kb] . Age grates continuas Deo, et ut in te bona queque diuino moderamine perficiantur, studiosa in timore dominico semper adoptato  . Mos est enim malorum, inmemores esse bonorum, et hoc uertere in peius, quod creare dignatus est Omnipotens in melius. Si aliquid predicto operi ego umquam addere queo, nullatenus cessabo. Sin autem, si quis tanti rectoris  nostri sit aliquantulum in bono memor, sit ei propicius omnium qui sunt Exauditor! Primus iste codicellus clausus sit primi morte Heinrici.



LIBER SECUNDUS.


  Otto, decus regni, de stemmate cretus herili
Heinrici patris, fulgebat ubique coruscis
Actibus, et solium concenderat inde paternum  .
Huic primo multi contradixere maligni
Inuidia, cunctos quos uicerat iste superbos
Famine diuino, quod semper poscit ab alto.
Non fuerat tantus Caroli de morte patronus,
Nec puto simili regnum pastore potiri.
Episcopatus construxit denique senos.
 Hic Beringerum superans uirtute superbum,
Longobardorum sibi subdit colla furentum.
Imperatorem fecit sibi Roma potentem
Hunc, et maritimi soluunt tributa remoti  .
Pacis amicus erat, bellum lateque premebat.
Occidentales sedat Danosque feroces.
Partibus Eois tunc non apparuit hostis .
Maximus in sceptro ter denos sedit et octo
Annos  in regno. Tunc discesserat [135 1Kb] Otto,
Flebilis heu patrie, simul inuincibilis, atque
Linquens hic post se tunc contectalis amice
 Pignus et gnati, quo letabantur amici.

1.  Omnes reipublice principes magnum regine Mathildis [136 1Kb] memorem lenire cupientes, Ottonem, filium eius, patris sui decreto ac peticione  uno ore in regem sibi et dominum elegerunt, eleuatis dextris conclamantes  : uiuat et ualeat rex uictor in eternum! pariterque cum eo ad Aquasgrani profisciscuntur . Quo cum appropiarent, omnis senatus obuiam perrexit, fidem cum subieccione promisit, et ad sedem eum ducens usque inperialem, statuit eundem in loco priorum, in regem sibi conlaudans, ac Deo tunc gratias agens. Hunc Hillibertus, Mogantine cura [137 1Kb] cathedre, cum licentia Wigfridi,  sancte [138 1Kb] Coloniensis archipresulis, in cuius diocesi hoc fuit, et [139 1Kb] auxilio Treuerensis benedixit, anno dominice incarnationis 936 [140 1Kb] in ecclesia sancte Marie semper uirginis, quam cum omni diligentia magnus construxit Karolus. Confortatus in Deo tunc et in regno sceptriferorum maximus  Otto, coniugem suam Editham, Ethmundi regis Anglorum filiam  , bene timoratam, quam patre suo adhuc uiuente duxerat, consecrari precepit. Huius prospera multa turbabant aduersa. Nam Bemiorum ducem uentizlauum [141 1Kb] Bolizlauus nefandus fratrem  Deo ac regi perimens fidelem,  restitit multo tempore audacter, et postea deuictus est a rege uiriliter; fratri suimet Heinrico, Bawariorum duci, ad seruiendum traditus [142 1Kb] est. Auares quoque patri suimet quondam contrarii, sed diu  pacificati, iterum insurgunt, celeriterque fugati redeunt . Discordia etiam inter conciues consociosque oritur non minima, que Tammonem [143 1Kb] , regis et Liudgerde [144 1Kb] concitauit filium, eo quod legatio Sifridi comitis Merseburgensis, quam sibi idem uendecauerat, Geroni sit tradita marchioni [145 1Kb] , hereditasque materna sit ei prorsus ablata. Hunc Rex in Eresburch obsedit, filiumque [146 1Kb] ab iniqua presumptione terroribus et blandiciis [147 1Kb] amouere curauit. Sed exercitus capta urbe ingressus, iuuenem prefatum usque in ecclesiam sancti Petri  , ubi prius ab antiquis Irminsul colebatur, bello defatigatum depulit. Ad ultimum autem Maginzonis [148 1Kb] hasta de fenestra tyro perfossus a tergo , secus aram oppeciit  ; quem rex postea  crudeli morte uindicauerat, secundo regni suimet anno [149 1Kb] .

2. Quecumque ei publice uel occulte prouenere nocentia, diuine miserationis gratia ac intercessione suimet sanctissime contectalis Aedithe [150 1Kb] assidua securus euasit. Cuius instinctu [151 1Kb] Magadaburgensem  edificare [152 1Kb] cepit ciuitatem, ad quam reliquias Christi martyris Innocentii cum magno adduxit honore  . Nam urbem hanc ob eterne remunerationis gratiam patrieque communis salutem  et acquisiuit atque construxit. Iuuit eum ad hoc beate Edith memorie, quibuscumque potuit; que innumera uirtute predita, ut signis post obitum claruit, inducias uite istius sibi concessas Deo hominibusque accepte perduxit. Fuit hec cum uiro  suo 19 [153 1Kb] annos, ordinationis sueque obiit 11 anno, 7 Kalendas Februarii , unicum relinquens filium nomine Liudulfum, cunctis uiribus fulgentem; sepultaque est in ciuitate prefata in maiori ecclesia, in oratorio aquilonari  . Rex autem in uenatione, qua sperabat se paululum refocilari, turbabatur  uulnere letali, inauditumque sustinuit merorem, quo ab aduentu dilecti compescuit [154 1Kb] filii. Qui ramosam Samii Pitagore litteram, humane motus uite signantem, laudabili puer simplicitate [155 1Kb] percurrit ad biuium , et dextrum iter agressus  , uirgulam breuiorem, tamen potiorem, de die in diem ut uirens hedera exurgit, et in omnibus patrissans, nobilitatem moribus in tantum ornauit, ut cunctis primatibus,  quod laus est non ultima, placeret. Unde patris gratia sibi in tantum arrisit, ut hunc communi tocius senatus electione honoris consortem atque laboris decerneret successoremque firmaret  . Desponsauit etiam illi Idam, Hirimanni ducis filiam, pulchritudinem et sexum omni probitate  uincentem. Quam cum sibi pater uinculo maritali coniungeret, modicum post interuallum soceri ducatum et hereditatem defuncti sibi dedit  . Tanti patris ac filii temporibus quantum uigeret regnum, difficile est ulli ad enucleandum  . uenerabilis autem regina Mathildis, constructo, ut predixi [156 1Kb] , in Quidilingeburg monasterio, congregationeque sanctimonialium ibi collecta, fideli erga Deum seruitio promeruit, quod uirtus filii in omnibus floruit.

3. Interea  Beringerus, Luthuuici [157 1Kb] inuasor regni, Ethelheidam [158 1Kb] eiusdem uiduam  12. Kal. Mai. captam Cumis [159 1Kb] depredauit  , et cum custodia ac inedia lacrimabiliter afflixit  . Huius laudabilem formam et famam rex noster  animaduertens, Romam pergere simulauit, in ipsoque itinere Longobardiam usque perueniens, prefatam per legatos [160 1Kb] alloquitur dominam, fuga tunc elapsam a custodia [161 1Kb] , et donis precedentibus placatam sue uoluntati consentire cegit, pariterque cum ea  Papiam uendicauit ciuitatem. Qua  de re Dudo [162 1Kb]  , filius eius, admodum tristis effectus, ad nostrates properauit, locisque que ad Saleueldun pertinent abditis doloque idoneis occultauit  . Post hec rex Papia presidio munita, dispositisque ibi rebus necessariis, reuertitur ; quem Beringerus cum duce Conrado subsequitur  , regisque gratiam urbe Augustana sua filiique deditione promeruit, simulque regine iram supplici uenia placauit, bonaque cum pace patriam reuisit  . Rex autem Franciam regendo perlustrans, latentes insidias, que a filio generoque Hugone  parabantur, comperit  , moxque eis per internuntios hec [163 1Kb] ira dictante mandauit, ut uel tanti facinoris auctores sibi mitterent, uel se potestatis regie inimicos pro certo scirent  .  Quos huiuscemodi legationi coniuere [164 1Kb] nolentes, collecto exercitu usque in Magonciam persequitur , uniuersis urbibus, quas natus [163 1Kb] possedit, aut captis aut dediciis  , hacque manu ualida circumsepta [165 1Kb] , rebelles assiduo multum fatigauit bello. Datis tunc electis ex utraque parte obsidibus  , pater cum filio loquitur, ac sui gratiam, si consocios talia machinantes aperiret et  sibi traderet puniendos  daturum spopondit [166 1Kb] . Hoc cum iuuenis facere nec posset neque uoluisset, eo quod apud suos fidem cum iuramento polluere noluisset  , a patruo conuitiatus Heinrico  , urbem rebellaturus ingreditur  , Ekbertumque comitem cum multis patrui militibus sibi associauit  , et clam noctis silentio cum suis omnibus  exiens, Ratisbonam, que Reinesburg dicitur, Bawarii caput regni, cum urbibus munitissimis cepit, ductricem Iuuthitam solum cum filiis ab his expellens finibus  . Thiedricum insuper ducem ac Wigmannum comitem, in presidium ad Magontiam denuo possidendam arma commouentes, patre  se subsequente  , pecunia per legatos amouere temptans, Thiedrico nequaquam asspirante, Wigmannum blandiciis delinitum celeriter corrupit  . Interim rex, parata in expeditionem militia Bawariam petens, clausis sibi omnibus murorum portis, eadem regione depopulata atque combusta, rediit  . Tunc Dudo [167 1Kb] patri suimet ac regi resistere desperans, Auares pharetratos conduxit in socios ; quod regem protinus non latuit. Namque cum signis militaribus obuiam pergit inimicis insurgentibus  , sed aliter ei, quam quisquam ratus sit, dolor! euenit. Hii siquidem ducibus iniquis per aliam directi uiam, Franciam inuaserunt, * miserabiliterque uastauerunt  . Sed si quis secreto mentis seu uiua uoce requirit, unde  talis oriatur extraneis audacia, ut tam habitatas longeque semotas presumant infringere regiones: quantum scriptis umquam didicimus uel per nos scimus, audiat respondentes, quia consensu diuino hii facinoribus nostris accenduntur in uindictam Dei, nosque admodum territi fugimus ignaui iniusticia nostri, fitque tunc, ut qui in prosperis spreuimus timorem Dei, merito sustineamus flagellum Domini, ac inuocantes Deum non exaudimur, qui offensam placare supernam nullo modo conabamur. Inde accidit ut Germania, ceteris comprouincialibus suis inpar, uiribus his succumberet; quis murus dicitur esse, quodcumque [168 1Kb] ualet sagittis obstare  . Commotus tandem Deus meritis iustorum gemituque  miserorum, fugauit turbam perfidorum; et rex eos iterum alio quam putaret diuertentes insecutus, Bawariam rursus inuadit. Qui mox de pace tractantes, induciasque petentes, impetrauerunt  . Et semper dubii suisque infideles dominis, cum se apud regem excusare non possent, cum Liudulfo seniore suo nota Reinesburg presidia palantes [169 1Kb]  petunt. Quos rex exercitu ualido subsecutus, predicta possedit in  urbe  ; factaque mutuo longa concertatione, tandem grandi [170 1Kb] fame  filium suosque pacem petere cegit  . Post hec Dudo [171 1Kb] cum Hugone [172 1Kb] penitentia ductus, patris pedibus aduoluitur, de preteritis ueniam et de presentibus supplex poscit emendationem, de futuris quoque cautelam spopondit [173 1Kb]  . Hunc rex suorum deuictus consilio principum suscepit, commissaque remittens, suimet gratiam firmiter dedit  . Restituit tum fratri suo regnum diu amissum, pacificatisque, ut sperauit, aduersis omnibus, Saxoniam uictor repetit  .

4. Et [170 1Kb] ecce iterum Auares [174 1Kb] , quasi iam perpetrati sceleris obliti, aduersum nos arma commouerant  ; quos aduentare dux Heinricus regi nuncians, inceptis cum itineribus reuocauit  . Rex autem ad Augustanam uniuersos suimet familiares ad se conuocat ciuitatem, affirmans se mori malle quam tanta plus perpeti mala [172 1Kb]  , ortaturque [175 1Kb] suos, premia promittens cum gratia cunctis se [176 1Kb] fauentibus penamque [177 1Kb] fugientibus. Collegit undiquessecus octo tantum legiones  , quas aduersum hostes dispositas consolatur, morientes ibi remuneracionibus demulcens eternis, uincentes autem presentibus delectamentis. Quarum extremitates hostis acer iuxta Lech fluuium celerem [170 1Kb] latenter circumeundo  incautas opprimit, cesis tunc pluribus ac despoliatis.  Hoc rex ut comperit, Conradum ducem cum suis pone misit, qui captiuos cum omni preda ex lupi raptoris faucibus eripuit, uictoriaque [178 1Kb] potitus castra reuisit  . Postera die, id est in festiuitate Christi martyris Laurentii , rex solum se pre ceteris culpabilem Deo professus atque prostratus, hoc fecit lacrimis uotum profusis: si Christus dignaretur sibi eo die tanti intercessione preconis dare uictoriam et uitam, ut in ciuitate Merseburgensi episcopatum in honore uictoris ignium construere domumque suimet [170 1Kb] magnam nouiter inceptam sibi ad ecclesiam uellet edificare. Nec mora, erectus a terra, post misse celebrationem sacramque communionem ab egregio porrectam Othelrico confessore suo, sumpsit rex [170 1Kb] clipeum  lancea cum sacra, milites in hostem precedendo, resistentemque primus inrupit, ac [170 1Kb] mox terga uertentem usque ad uesperam prostrauit ac effugauit  . Peracta tandem [170 1Kb] cede, uirentibus pratis uictrice cum turba rex considens, diligenter inquirit, si ab exercitu suo [170 1Kb] aliquis remaneret. Comperit tum, ducem Conradum, generum sui [179 1Kb] et egregium militem, oppeciisse; cuius corpus merito defletum atque diligenter procuratum Wormatiam misit tumulandum  . Insuper nuntios sancte premiserat matri, qui cuncta  ordine pandentes, eam cura soluerent, mentesque fidelium in laudem Christi pariter accenderent. Tantum diuine pietatis donum omnis christianitas, maximeque regi commissa, ineffabili suscepit tripudio  ,  gloriam et gratiam spallens unanimiter in altissimis Deo.

5. In hoc anno Heinricus dux et frater regis obiit [180 1Kb]  . Interim rex Saxoniam reuisens letus patriam, a cunctis principibus a longe sibi [181 1Kb] obuiantibus summis excipitur studiis ; diuque expectatus a uenerabili suimet genitrice, profusis pre gaudio lacrimis amplectitur. Quibus suum ilico aperiens promissum, qualiter hoc ad unguem produceret, eorumdem ad hoc consilium obnixe peciit et suffragium. His tunc id collaudantibus, pieque peticioni aspirantibus, statuit  rex abbaciam in Magadaburgensi ciuitate, incipiens ecclesiam mirum in modum in loco, ubi  sancta requiescit Aedith [182 1Kb] , et iuxta quam post obitum suimet [181 1Kb] pausare desiderauerat ipse. Ibi etiam episcopatum facere conatus, apud Bernardum, sancte Haluerstidensis ecclesie antistitem septimum [181 1Kb] , in cuius diocesi urbs prefata iacet [183 1Kb] , quamdiu uixit, impetrare non potuit. Quicquid in prediis uel rebus in aliis permisso [184 1Kb] contraxit  in tempore  , totum hoc Deo militique eius Mauricio concessit heredi.

6. Dum hec aguntur, ex parte Sclauorum * bellum ingruit horridum, hortatu Wigmanni comitis et Ekberhti, ducatu autem Nacconis et Stoinnegui fratris eius. Quos Herimannus dux superare diffidens, regis petiuit auxilium  . Hic ut erat inpiger, milicia forti aquilonares inuadit  regiones  malum sepissime, ut scriptura docet, pandentes ; ibique Stoingneum, luco absconditum, fugientibusque sociis captum, decollari precepit  , confratres autem tanti sceleris auctores, Wigmannum, matertere regis filium [185 1Kb]  , et Ekbertum fugauit  . Liudulfus uero, regis filius, malorum deprauatus consilio, rursum resistit, patriaque cedens, Italiam perrexit , ibique cum unum ferme annum esset, 8. Idus Septembris, pro dolor! obiit  . Huius corpus a sociis eiusdem Magontiam delatum , lugubriter est in ecclesia Christi martyris Albani sepultum  . De tam miserabili fama rex in expedicione, qua fuit aduersus Redarios, supra modum turbatus, planxit filium  ut Dauit Absalon.  Thietherdo Hillineshiemmensi antistite mortuo, Aduinus Magadaburgensis ecclesie abbas successit [186 1Kb]  .

7. Post hec sedatis bellorum assperitatibus , Romam iterum pergere simulans, Langobardiam manu ualida intrauit, Berengariumque predictum in monte sancti Leonis [187 1Kb] duos possidens annos, cum uxore Willan et filiis ac filiabus ad ultimum cepit callide, exilioque eum in Bauanberge, ubi post moritur, relegauit  . Dehinc  Romam armato petens milite, eiusdem ciues sibi  resistens [188 1Kb] bis uicit  , urbemque gloriosus intrauit 961 dominice incarnationis anno [189 1Kb] . Insuper benediccionem a domno apostolico Iohanne, cuius rogatione huc uenit, cum sua coniuge anno  regni eius 29  promeruit inperialem, ac patronus Romane effectus ecclesie, Beneuentum, Calabriam atque Apuliam ducibus eorum deuictis, sibi uendicauit  .

8. Temporibus suis aureum illuxit seculum; apud nos inuenta est primum uena argenti  ; deuictus est quoque Wigmannus  . Apud Danos regnante tunc Haroldo, contempta christianitas  sic per Popponem renouata est presbiterum. Arguebat enim idem et regem et populum, antecessorum cultura suorum deuiantem [190 1Kb] , diis ac demonibus uacantem, unum affirmans in tribus personis Deum. Interrogatus autem a rege, si ignito uoluisset dicta ferro comprobare, paratum se ad hoc esse hilari respondit animo, crastinaque die ferrum ingentis [191 1Kb] ponderis benedictum ad locum a rege determinatum portauit, manumque securam inperterritus eleuauit. Quo rex miraculo letus admodum effectus cum suis omnibus Christi iugo protinus humiliter se subdidit, in finemque fidelium more preceptis obtemperauit diuinis  . Imperator autem hoc ut audiuit, uocatum ad se uenerabilem uirum Popponem, si pugil Christi esset, interrogat, et  sacerdotali honore sublimat.

9.  Gero, Orientalium marchio, Lusizi  et Selpuli  , Miseconem quoque cum sibi subiectis imperiali subdidit dicioni . Herimannus dux Seliburem et Mistui cum suis imperator tributarios fecit  . Aequiuocus imperatoris, iunior, inquam, Otto, quem peperit inclita mater Ethelheidis [192 1Kb] , in natiuitate Domini  Rome imperator effectus est, patre iubente ac tunc in Campania [193 1Kb] iuxta Capuam commorante  . Qui filio suimet uxorem ab [194 1Kb] imperatore Constantinopolitano desponsare desiderans, nuntiis eiusdem ob aliam ad se missis causam, suos fideliter commisit principes hanc legacionem ferentes. Quos in ipso itinere Greci solita calliditate ex inprouiso irruentes,  alios occidunt, quosdam uero captos domino suimet augusto presentabant. Pauci autem ex his effugientes, imperatori suo rei euentum aperiunt  . Hic detrimentum suorum grauiter ferens, milites optimos Gunterium ac [195 1Kb] Sigifridum tale facinus ad ulciscendum in Calabriam propere misit. Qui Danaos uictoria priori elatos et sibi [195 1Kb] occurrentes occiderunt, alios autem in fuga comprehensos obtruncant  naribus, tributum a Grecis in Calabria et Apulia extorquentes, spoliisque ditati cum gaudio remeabant  . Constantinopolitani autem funere suorum et  captiuitate tristes effecti, aduersus dominum suum conspirauere, doloseque imperatricis consilio per quendam militem perimerunt [196 1Kb] eundem, loco eius hunc designantes ad imperii tocius prouisorem  . Qui mox magnificis muneribus comitatuque egreio non uirginem desideratam, sed neptem suam, Theophanu uocatam, imperatori nostro trans mare mittens, suos absoluit  , amiciciamque optatam cesaris augusti promeruit. Fuere nonnulli, qui hanc fieri coniuncionem apud imperatorem inpedire studerent, eandemque remitti consulerent. Quos idem non audiuit, sed eandem  dedit tunc filio suimet in uxorem , arridentibus cunctis Italie Germanieque primatibus  .

10. Multa sanctorum corpora imperator ab Italia Magadaburg [197 1Kb] per Dodonem capellanum suimet transmisit  . Hoc autem [203 1Kb] , quod de eius clerico [198 1Kb] audiui nomine Poppone, Willehelmi comitis  germano [199 1Kb] , memoria dignum, non est pretereundum. Is cum imperatori diu fideliter seruiret, nimis infirmatur, et in extasi effectus, in montem excelsum ducitur, ubi ciuitatem magnam et pulchra eius [203 1Kb] conspicatur edificia. Inde perueniens ad turrim arduam, laboriosos eiusdem scandit aggressus. In cuius sumitate magna [195 1Kb] Christum cum sanctis omnibus sedentem uidere promeruit.  Ibi Brun archiepiscopus [203 1Kb] Coloniensis  , ob inanem philosophie executionem, a summo iudice accusatur et a beato Paulo defensus iterum [203 1Kb] inthronizatur.  Tunc iste uocatus simili de causa redarguitur, et supplici sanctorum intercessione suffultus, talem audiuit uocem: Post tres dies ad me ueniens, hanc, quam ego nunc tibi demonstro, cathedram possidebis. Hec omnia, sacerdos cum euigilaret, cesari ad se accersito explicuit, et non esse somnium, sed ueram affirmans uisionem, gratias ei retulit pro bonis omnibus, que ei umquam fecit; et sicut ei indictum est, facta confessione et indulta a presentibus remissione, dereliquit aliena,  repetens sua, cum pace bona, flentem tam felici obitu consolatus seniorem.

11. Preciosum quoque marmor cum auro gemmisque cesar precepit ad Magadaburg [200 1Kb] adduci. In omnibusque [201 1Kb] columnarum capitibus sanctorum reliquias diligenter includi iussit. Corpus egregii [202 1Kb] comitis Christini  aliorumque iuxta supra memoratam posuit ecclesiam, in qua sibi sepulturam, quamdiu uixit, preparari concupiuit. Anno dominice incarnationis 961, regni autem eius uicesimo quinto, presentibus cunctis optimatibus, in uigilia natiuitatis Domini  corpus sancti Mauricii et quorundam sociorum eius cum aliis sanctorum porcionibus Ratisbone sibi [203 1Kb] allatum est. Quod maximo, ut decuit, honore Parthenopolim transmissum,  unanimi indigenarum et comprouincialium conuentu [203 1Kb] ibidem susceptum est, et ad salutem patrie tocius hactenus ueneratum est.

12. Interea Bernhardus, antistes uenerandus plenusque dierum, 48 [204 1Kb] ordininationis sue anno , et in ipso die, id est 3 Nonas Februarii , obdormiuit in Domino. Insuper Willehelmus, sancte archipresul [205 1Kb] Magoncie, cui cura ab imperatore, domino suimet et parente, commissa fuit Parthenopolim disponendi ceteraque regni necessaria regendi  , cum egrotantis regine finem Mahtildis expectaret  , in Redulwerothe 6. Nonas marci moritur. Huius obitum nimia corporis infirmitate oppressa uenerabilis regina, nullo adhuc certa nuntio, presentibus cunctis intimauit: Filius, inquiens, meus Willehelmus  [206 1Kb] , pro dolor iam expirans [207 1Kb] memorie indiget salutari [208 1Kb] . Et Liudulfus, abbas Corbensis [209 1Kb] egreius  , corporaliter [210 1Kb] sibi occurrentem illum nocte eadem, qua transiit, uidens, obstupuit [211 1Kb] , et mortuum hunc [203 1Kb] esse confratribus [203 1Kb] nuntiauit. Post hec sancta Mahtildis 2. Idus marcii migrauit ab hoc exilio, spiritum committens ac creatori suimet reddens Deo, sepultaque est coram altari Christi presulis Seruacii iuxta seniorem suum, quia quem uiuentem dilexerat, huic [203 1Kb] se mortuam coniungi, quamdiu deguit, semper inplorauit.

13. Gero quoque, defensor patrie, dum unici  morte turbaretur filii suimet [221 1Kb] illustris Sigifridi, Romam pergens, emeritus iam senex, coram altari principis apostolorum Petri arma deposuit uictricia [221 1Kb] , et apud domnum apostolicum sancti impetrans brachium Ciriaci, ad Deum cum omni suimet hereditate confugit. Patriamque reuisens, nati suimet uiduam, prius uelatam, monasterio in  saltu, quod suo signatur nomine [212 1Kb] , constructo, Hathui uocatam, statuit abbatissam, a Bernhardo consecratam episcopo. Firmatisque his omnibus, felici hos obitu precessit 13. Kal. Iunii.

14.  Imperator autem comperta lugubri matris et filii ceterorumque nece principum  , graui queritur merore inuincibile tocius rei publice damnum. Urguebat eum ad hoc timor mortis propinque,  et quod Deo rebus promisit in ancxiis [213 1Kb] , oportuno tunc complere studuit [214 1Kb] in tempore. Electum namque a cuncto sancte Haluerstidensis ecclesie clero et populo Hilliwardum, tunc prepositum et a domno suimet Bernhardo ad hoc presignatum, Romam uenire precepit. Cumque eodem, quod diu latebat, secretum mentis reuoluit, scilicet facturam se in urbe Parthenopolita archiepiscopatum semper studuisse  , ob spem remuneracionis eterne defensionemque communis patrie  , seque ad omnia, quecumque umquam ab eo expetisset [215 1Kb] , promisit paratum, si consentiret sibi hoc perficere uotum. Hic autem, ut erat sapiens, pie coniuebat [216 1Kb] peticioni; partemque parrochie, que sita est inter aram [217 1Kb] et Albim et Badam [218 1Kb] fluuios, et insuper  [221 1Kb] uiam, que Fritherici dicitur, Deo concessit sanctoque Mauricio ac [219 1Kb] inperatori. Insuper idem caritatiue rogatus a cesare augusto, dedit Deo sanctoque Laurentio parrochiam iacentem inter fluuios Willerbizi et salsum mare et Salam ac Unstred et Helmana et foueam, que est iuxta ualeshusun [220 1Kb]  . Tali munere inperator arridens, per manus suscepit eundem, curamque ei baculo committens pastoralem: Accipe, infit, precium  patris tui! [221 1Kb] Hunc enim, Ericum nomine, cum Baccone, Herimanno, Reinwardo, Wirino, Eserico [222 1Kb] ceterisque,  qui in Quidilingeburg eundem [223 1Kb] tunc in pascha sollemni occidere conabantur, decollari precepit  . Auum autem meum nomine Liutharium  eiusdem consilii participem, libenter perdere uoluit; sed sibi familiarium deuictus consilio principum, captum hunc misit tunc Bawariam ad comitem Bertoldum, comprehensis sibi [221 1Kb] omnibus suimet rebus ac late [221 1Kb] distributis, usque in annum integrum; tuncque gratiam regis et sua omnia cum magna pecunia et predio in Sontersleuo et in uodenesuege  iacenti acquisiuit. Sed ceptum iter peragam. Imperator uocauit ad se Ricarium, Magadaburgensis ecclesie abbatem tercium,---nam Anno et Otwinus, tunc episcopi  , prefuerunt ei---uolens hunc dignitate sacerdotali decorare. Sed uisa  quadam epistola, que clanculum sibi [221 1Kb] deferebatur, omisit,  Aethelbertumque [224 1Kb] , Treuerensem, professione monachum, sed Ruscie prius [221 1Kb] ordinatum presulem  et hinc a gentilibus expulsum [225 1Kb] , ad archiepiscopatus apicem, inclitum patrem et per omnia probatum, anno dominice incarnacionis 970, [968], 15 Kal. Nouembr. apostolica auctoritate promouit. Tunc misit eum ad sedem suam cum magno honore, precipiens uniuersis Saxonie principibus, ut proximum natale Domini cum eo essent  . Archiepiscopus autem a clero et omni populo magnifice susceptus, in his festiuis diebus consecrauit Bosonem, Merseburgensis [226 1Kb] ecclesie pastorem primum [227 1Kb] , Burchardum, Misnensis [228 1Kb] ecclesie prouisorem primum [227 1Kb] , Hugonem, episcopum  [221 1Kb] Citicensem [229 1Kb] primum [227 1Kb] , Hauelbergensis ecclesie custodem primum [227 1Kb] hiis Tudonem coaptauit, prius consecratum: omnes hos [230 1Kb] , subieccionem sibi suisque promittentes successoribus, disposita singulis quibusque parrochia speciali [221 1Kb] . Additus est his confratribus Brandeburgensis ecclesie primus [227 1Kb] pastor Thietmarus [231 1Kb]  ante hoc unctus [232 1Kb] , et Iordan, episcopus Posnaniensis primus [227 1Kb] .

15. Opere precium est, quamuis iure preposterus mihi imputetur ordo, hoc adnectere, qualiter imperator  fratri suimet, domno Brunoni, nominato a suimet patruo duce Brunone---qui a Luthuwigo [233 1Kb] rege in expeditionem ad Danos missus, cum episcopis duobus [234 1Kb] Thiedrico et Marcquardo ceterisque militibus 4. Non. Febr. [235 1Kb] fluminis inundatione interiit  ---mortuo Agripine sedis prouisore Wigfrido, episcopatum eiusdem ducatumque regni insuper daret Liutharii. Hic post iniquorum, quamuis sapientissimus esset, consilio deprauatus, pro bono malum regi suimet germanoque restituere meditatur. . uocauit namque ad se Hugonem generum, regi, ut supra memorauimus  , nimis infidelem, ad conuiuium, et cum corona artificiose gemmata regnum ipso [236 1Kb] committere, consanguinitatis et iuramenti inmemor, studuit. Qui cum in sancto die  sollempnis pasche paratis omnibus instrumentis regalibus, generum promissa femineo expetentem desiderio coronare uoluisset, odio, diuine miserationis gratia sapiencieque cuncta uoluentis freno, paululum relaxato, puduit incepti et penituit. Accersitoque clam suimet secretario, quem prediximus  , Wolcmero [237 1Kb] , quod in mente latebat uulnus aperuit, qualiterque curaretur, diligenti consilio quesiuit. Sed conuersis quibusque paratus ad omnia Deus, huic in mentem celitus misit, quo curam sui senioris respondendo talibus mitigauit. Sanctus, inquit, Spiritus tibi, senior karissime,  suggessit, ut non amplius aduersum nos preualeret tanti auctor sceleris inimicus; quem sic confundi teque autumo posse honorari. Coronam, quam genero tuo  cras te daturum promisisti, uobis consedentibus presentabo, ut fides tua in conspectu omnium clarescat; et inuitus corruens disrumpo eandem, ut fraternus amor modo frigidus in posterum recalescat. Placuit hoc archiepiscopo, et sic expleri uotis exultantibus diuinas pulsauit suppliciter aures. Mane autem facto, dicta hec ut factis sunt impleta, archiepiscopus magnum simulabat merorem; Hugo autem suique tanta spe frustrati [238 1Kb] inconsolabilem sustinuere dolorem; consummatisque diebus festiuis, aliis quam ratus sit donis honoratus, rediit. Post hec confratres, rex inquam et episcopus reconciliati, inuicemque pietatis studio perseuerantes, omnem inimicicie scrupulum deinceps amouere curabant. Sed archipresul, diuinitus in cunctis humanitusque  pollens proficuitatibus, 13. ordinationis sue anno, somno pacis soporatus, 5. Idus Octobris [239 1Kb]  fratrem reliquit [240 1Kb] tristem. Tales insidiancium [241 1Kb] laqueos compluresque alios, in regni ac in cura imperii 49 ferme annos conuersatus Otto prefatus, Christo se in omnibus [242 1Kb]  protegente, securus euasit . Pauca locutus sum de innumerabilibus et isto [243 1Kb]  melioribus tanti uiri ingenuis actibus, quia liber unus de eiusdem nobili conuersatione pleniter inscriptus  , me aliquid proibet addere.

16. Imperator autem fraterna clade turbatus, Wolmero, eiusdem familiari capellano [244 1Kb] , ob amorem eius episcopatum et anime curam fideliter commendauit. Quo sedente tempus a Deo sibi permissum  [245 1Kb] , et in omnibus egreie conuersanti, et de medio 15. Kal. Augusti  discedenti  Gero, frater Thietmari [246 1Kb] marchionis, a clero et ab omni populo electus est; et hoc imperatori mox adnuntiatur. Hic quia prefato fratri suo ob multas causarum species iratus fuit, dare huic episcopatum noluit. Interea is, quia capellanus tunc erat, in uno dierum missam celebrans in Papia ciuitate, uidit solus sanctum Petrum et Ambrosium sancto se benedicentes oleo; et nullo [247 1Kb] tunc prodidit, sed tantum diuine pietatis munus equa mente portauit. Imperatori [248 1Kb] autem in sancto dominice resurrectionis die euaginato apparuit angelus gladio, cum iam preparatus excepta corona ad ecclesiam pergere uoluisset: Nisi, inquiens, in Gerone hodie compleueris  electionem,  securus non euadis hanc sedem. Expauescens ob hoc cesar: Domnum, infit, uocate Geronem. Eique [249 1Kb] protinus uenienti curam baculo pastoralem commisit, et indulgentiam humiliter efflagitauit. Hic a suffraganeis postea benedictus, ut signis hodie declaratur, nomen et offitium Deo hominibusque accepte, dum uixit  , tota mentis deuotione portauit. Huius sancta mater, Hidda [250 1Kb] nomine  , Ierusalem orationis gratia petens illicque infirmata, hanc suis legationem pedissequis commendauit: Egredienti anime meimet prolongato huius exilii incolatu, corpus meum matri terre celeriter tradite, et mox euntes, hec filio nunciate Geroni, quo peregrine genitrici sue talem in terris non deneget honorem, qualem pius in celis dare  dignatus est Deus, et altare mihi in ecclesia sancte constituat Cecilie. Talibus preceptis deuote obtemperantes famule, dominam suam post hec feliciter exspirantem sepelierunt, et statim recedentes, miseriam [251 1Kb] inscie effugierunt subsecuturam. Nam Saraceni Ierusolimam tunc inuadentes  nil reliquere uictis, quod sancta [252 1Kb] eis clam tunc predixit  matrona, cum se mortuam iussit propere tumulari et suas abire. uenientes autem hee Coloniam, cuncta archiepiscopo pandunt ordine. Quas idem benigne suscipiens, Deo gratias egit et iuste eiusdem peticioni satisfecit. Et quia pauca locutus sum de laude ignota tanti presulis, libet in sequentibus cetera disserere, ut in his uirtus eiusdem ualeat enucleacius apparere.

 17. Imperator, audita Ratisbonensis ecclesie presulis  morte, eo perrexit , et ut episcopatum non alio [253 1Kb] daret, nisi eo [254 1Kb] , qui primus sibi occurrerit, in somnis ammonitus est. Crastina autem die primitus inlucescente, cesar ad monasterium Christi martiris Emmerammi, monachis hoc nescientibus, cum paucis uenit, et paulatim ostium pulsans, a quodam Guntherio [255 1Kb] , ecclesie peruigili custode et per omnia uenerabili patre, intromissus est. Quem intuens, ad adorandum primo supplex processit, deindeque talibus aggreditur: Quid mihi, frater, pro adipiscendo episcopatus honore uis dare? Senior ad hec subridens: Calceos, infit, meos. Hunc autem cum ceteris confratribus ad eleccionem antistitis ad sanctum Petrum uenientem,   cesar explicato cunctis [256 1Kb] somnio ceteroque rei euentu, cum [257 1Kb] consilio cleri tociusque populi ad sacerdotem constituit. Is uero accepta benediccione sedebat tantum 6 menses  , egritudineque compressus ualida, ad modicum eualuit [258 1Kb] , sumptoque in manus [259 1Kb] cinere, locum, quo de hoc seculo migrare uoluit, signo sancte crucis ipse consurgendo signauit, solotenusque positus, illud beati Iob carmen beatus et ipse cecinit: Auditu auris audiui te, Domine, nunc autem oculus meus uidet te; idcirco ipse me reprehendo, et ago penitentiam in fauilla et cinere . Et continuo confessione cum lacrimis peracta emisit spiritum; inpletumque in eodem est, quod antecessor illius similis habitus huic predixit: Tu debes, frater, secundus post me  hanc ecclesiam regere; sed paruo tempore uiues, Deo tantum [260 1Kb] te misericorditer coronante. Quod  quamdiu hic peregrinatus est, iuxta Dei uoluntatem fieri idem semper optauit. Has de duobus episcopis sententias ideo protuli, ut scias, lector, quod celestis gratia imperatori sepe aperiret, quid sibi in humanis fieri placeret. Hic audito obitu tanti patris, Michelem huic [261 1Kb] succedere fecit.  Qui cum commissa sibi optime diu [262 1Kb] regeret, commouentibus iterum orientales Ungris, cum ceteris Bawariorum principibus his ad succurrendum uenit. Sed exorto [263 1Kb] mox inter eos duello [263 1Kb] , pro dolor! nostri uicti ab hostibus atque prostrati sunt. Episcopus autem, abscisa suimet auricula et ceteris sauciatus membris, cum interfectis quasi mortuus latuit. Iuxta quem inimicus homo iacens et hunc uiuere solum ab insidiantium laqueis tunc securus cernens, hastam  sumpsit et necare eundem conatus est. Tunc iste confortatus in Domino, post longum mutui agonis luctamen uictor hostem prostrauit, et inter multas itineris asperitates incolomis, notos peruenit ad fines. Inde gaudium gregi suo exoritur, et omni Christum cognoscenti. Excipitur ab omnibus miles bonus in clero, et seruatur optimus pastor in populo, et fuit eiusdem mutilatio non ad dedecus, sed ad honorem magis. Et nunc reuertar ad explanandam narracionis seriem.

18. Romanorum prepotens imperator augustus ualentiorem sibi [261 1Kb] in Christo domnum apostolicum, nomine Benedictum, quem [261 1Kb] nullus absque Deo iudicare potuit, iniuste, ut spero, accusatum, deponi consensit , et, quod utinam non fecisset,  exilio ad Hammaburcg religari [264 1Kb] precepit  , ut post lucidius  indicabo. Interim Hirimannus dux Saxoniam regebat; positaque ad Magathaburg [265 1Kb] concione, susceptus est ab archiepiscopo, manuque deductus ad ecclesiam, accensis luminaribus cunctisque sonantibus campanis. Ibi auum meimet Heinricum  , tante resistentem superbie, dolo capere dux nisus non potuit, quia hunc [261 1Kb] militum magna caterua uallauit. Precepit tamen ei, ut Romam post inperatorem pergeret. Quod libentissime complens, transcensis Alpibus ut primum ad imperatorem uenit, uidens eum a longe, solotenus se prostrauit; interrogatusque, quid cause hoc esset, quod accusatus apud eum, gratiam suam pietatemque solitam perdidisse timeret, lacrimabiliter  respondit. Quem protinus eleuatum inperator osculatur, singulaque sagaciter perquirens, et de susceptione  ducis quomodoque is [268 1Kb] in medio episcoporum ad mensam loco imperatoris sederet lectoque dormiret, perdidicit. Ob hec cesar augustus mascula bile succensus, Aethilberto [266 1Kb] per epistolam mandauit episcopo, ut tot sibi equos mitteret, quot duci campanas sonare uel quot coronas accendi preciperet [267 1Kb] . Inperatoria archipresul peragens edicta, quibuscumque ualuit modis se per legatos suimet excusare  contendit. Comes prefatus tam ingeniosus erat, ut cesarem iratum pre ceteris principibus placare potuisset facilius, et quia eius fuit consanguineus, gratiam inperialem usque in exitum suimet [268 1Kb] uite fideliter obtinuit. Quem torque aureo donatum cesar dimisit remeare, suosque familiares contristatis hostibus letificare.

 19. Interea Hodo [269 1Kb] , uenerabilis marchio, Miseconem, inperatori fidelem tributumque usque in uurta fluuium soluentem, exercitu petiuit collecto. Ad cuius auxilium pater meus comes Sigifridus, tunc iuuenis necdumque coniugali sociatus amori, uenit solum cum suis, et in die sancti Iohannis Baptiste aduersus eum pugnantes, primoque uincentes, a fratre eiusdem Cideburo, exceptis tantum comitibus prefatis, omnes optimi milites interfecti oppecierunt in loco, qui uocatur Cidini  . Hac de fama miserabili inperator turbatus, de Italia nuncios misit, precipientes Hodoni atque Miseconi, si gratiam suimet habere uoluissent, usque dum ipse ueniens causam discuteret, in pace permanerent.

20. Post hec subditis sibi cunctis hostium cuneis,  arduam Alpium transcendit uiam, Bawariam inuisens regionem, ibique cunctis sapienter  dispositis, recto itinere ad Magadaburgiensem pergens ciuitatem, palmas ibidem festiuo duxit honore . Namque solebat in sollempnitatibus uniuersis ad uesperam et ad matutinam atque ad missam cum processione episcoporum uenerabili, deindeque ceterorum ordine clericorum, cum crucibus sanctorumque reliquiis ac turribulis [270 1Kb] ad ecclesiam usque deduci. Hicque cum magno Dei timore, qui est principium sapientie , staret atque sederet, usque dum finita sunt uniuersa, nil loquens nisi diuinum, sed ad caminatam suimet cum luminaribus multis, comitatuque magno sacerdotum, ducum ac comitum remeabat. Pro  remedio autem anime sue tradidit postera luce ineffabilia Deo munera, inuictissimoque eius duci Mauricio, in prediis, in libris, ceteroque apparatu regio,  confirmans omnia legitima aduocatorum tradicioneque scripturarum, presentia et laude inperatricis et filii, atque sub omnium testimonio Christo fidelium. Dehinc iuit ad Quidilingeburg, proximum pascha diuinis laudibus humanisque peragens gaudiis  . Huc confluebant inperatoris edictu Miseco atque Bolizlauo,  duces et legati Grecorum, Beneuentorum, Ungariorum, Bulgariorum, Danorum et Sclauorum [271 1Kb]  , cum omnibus regni totius primariis; consummatisque pacifice cunctis, ditati muneribus magnis [268 1Kb] , reuersi sunt ad sua letantes. Kalend. Aprilis [272 1Kb] Herimannus autem dux ibi tunc moriens, inperatoris gaudia turbauit  . Huius corpus dum ad Liuniburg [273 1Kb] a filio suimet Bernhardo deferretur [274 1Kb] , contigit ibi Brunonem, Ferdensis  ecclesie antistitem, in proximo esse. Hic quia Herimannum, dum uixit, banno constrictum habuit, suppliciter rogatur a filio, ut et solutionem saltem defuncto inpenderet, et in ecclesia eundem sepeliri liceret. Sed is quod postulat, nequaquam inpetrat.

21. Sed quia presulis istius memoria feci, uolupe [275 1Kb] est mihi, de eodem amplius effari. Fuit hic consanguineus  predicti [276 1Kb] ducis, noua monachus Corbeia; et ob uenerationem suam inperator eundem Amolongo successorum statuit episcopo. Qui ecclesiam in Werdun, cui racionabiliter prefuit, de ligno, quia lapis defuit ei [277 1Kb] , fecit egregiam, et magnitudine et qualitate ceteras precellentem benedixit. Et in senectute bona proficiens obiit 3 Nonas Mai.  frater [278 1Kb] prefati ducis . Hic autem dum senio et infirmitate assidua grauatus admodum tardaret, rogatur a cesare, ut Hirimannum [279 1Kb] suimet capellanum, uolcmeri fratrem antistitis  , pro filio nutrire et ad iuuamen et ad heredem uoluisset sibi eligere [280 1Kb] . Hanc legationem gementi animo suscipiens, talia reddit: Curam, quam mihi dominus meus indigno committere dignatus est, studiose hactenus rexi; et quamdiu hic conuersari debeo, sine tali famine  si licet degere concupisco. Humilitatis ac superbie non est equa societas , nec umquam consortem patitur potestas. Quodcumque in alio placet seniori meo, deuotus inplebo. Non sit spes iuueni in morte senis decrepiti, quia peccatum est; reminiscatur, quod pellis uituli crebro suspenditur  parieti  . Talia exorsus, se ad ecclesiam Christi uirginis Cecilie iubet portari, humoque prostratus, se indigne hactenus ei seruisse, sic lacrimis  queritur effusis: A Deo et a te repudiatum me infelix cognosco, cum alienus mihi preponitur, et seruituti tue ut dignior assumitur. Unde [281 1Kb] hinc tristis nunc [281 1Kb] abcedere uolo, et Christi gratiam et tuimet intercessionem sanctam in hoc exspectare desidero. uellem, ut, sicut ego aliena iniuste non appetii, ita nullus umquam de meo gaudere presumeret detrimento. Nunc a Deo, quid [282 1Kb] sibi placeat et ecclesie  prosit mee, supplex exoro. Finita hac oratione surrexit, et discedens tamdiu in sua morabatur parrochia, quoadusque de nece supramemorati iuuenis certus efficitur [283 1Kb] , et tunc conuocatis in unum sociis: Dominum, dixit, non habetis nouum; me autem ad monasterium deferte meum, diem iudicii ibidem absque omni uagatione cum magna sollicitatione  exspectaturum [281 1Kb] . Et discite uos mortales, omnia que uobis sunt salubriter profutura, non currentis neque uolantis [284 1Kb] , sed pocius miserantis [284 1Kb] Dei esse . Simus exemplum uobis, quod nemo confidens in Deum desolatur, nec in se sperans utiliter [281 1Kb] exaltatur. Ponite, filii, in Deo patre spem uestram, et cum auxilio Unigeniti eius et paracliti consubstantialis uincite timorem noxium. Propicium orate Deum, ut, quod ego in uobis seu umquam uos in me humana fragilitate deliquimus, emendetur deinceps in melius, et ut post me Deo carum et uobis utilem habere possitis seniorem et [285 1Kb] tempora prospere arridencia. Post hec uerba ad predestinatum perueniens locum, quamuis multa senectutem suam circumuenirent incommoda, tamen affabilis et laudande  fuit [281 1Kb] conuersationis.

22.  Expeditis breuiter supradicti imperatoris inclitis actibus, fert animus, priusquam obitum eius scriptis comprehendam, de his aliquid dicere, qui eiusdem temporibus utiles ecclesie et sibi exspirauere, et quod interim accidit renouare. Hillibertus, qui eum unxit archiepiscopus, in secundo regni suimet anno obdormiuit in Christo 2. Kal. Iunii; et huic Frithericus succedens, Deo placuit et seculo  . Hic in fine suo gratias egit Deo, quod ecclesie suimet nil umquam iniuste acquisierit seu perdiderit [286 1Kb] . In hoc anno Ungarii [287 1Kb] Thuringiam atque Saxoniam uastantes , in locis perierunt  firmissimis [281 1Kb] , nonnulli autem ex illis, timore sibi alas subministrante, patriam reuiserunt  . Euerhardus, Francorum [288 1Kb] dux, regi diu [281 1Kb] infidelis, degradatus est, et comes Wigmannus humili supplicatione reconciliatus est  . Insequenti anno  frater regis Heinricus ab Euerhardo [289 1Kb] comite captus , in uinculis tentus est  . In 3. anno supramemorati regis Heinricus frater eius et Euerhardus [290 1Kb] dux ac Gisilbertus [291 1Kb] , comes Lutharingorum [292 1Kb] , cum ceteris nequicie suimet fautoribus cis Renum plurima depopulati sunt. Hoc Udo amicus regis ilico comperiens, Euerhardum occidit, Gisilbertum autem cum  consociis in Reno dimergit [293 1Kb] ; Heinricum [294 1Kb] autem regis gratiam petere cegit  . Post hec legati Grecorum  regi nostro bis ab imperatore suo munera detulerunt  utrisque conuenientia  . Frithericus [295 1Kb] archipresul 17 ordinationis sue anno, uir abstemius [296 1Kb] obiit , et Willehelmus, de matre quamuis captiua et Sclauonica [297 1Kb] tamen nobili et ex rege predicto genitus, uice eius ordinatur, anno dominice incarnationis 954  . Dehinc in quarto eiusdem numeri anno  signum salutifere crucis in uestimentis [298 1Kb] hominum mirabiliter et magis miserabiliter elucens, digne accipientibus profuit et [281 1Kb] irridentibus nocuit  . Anno dominice incarnationis 963 ob depositionem supra memoratam Benedicti pape et exilium, quo mortuo, seua mortalitas inperatoris exercitum subsequitur, que Heinricum Treuerensem archiepiscopum et  ducem Godefrithum [299 1Kb] cum ceteris innumerabilibus consumpsit  . In tertio anno 2. Kal. Aprilis ecclesia Haluerstidensis cecidit; et inperator de Italia pergens, Francanauord [300 1Kb] uenit; et in his partibus diu manens, inter suos pacem atque concordiam firmauit  . Subsequente autem anno inperator iterum Romanorum partes inuisit  .  In quarto anno equiuocus inperatoris, comitante Willehelmo, Magociacensi archiepiscopo, Romam ueniens , a domno Iohanne uenerabili papa in benedictione patri similis efficitur  . In 7. autem anno templum Domini in Thornburg combustum est  .

 23. Placet eciam mihi hoc adnectere, quod Boso, antecessor meus a prefato imperatore constitutus, curam sibi commissam annum 1 et menses 10 ac 3 dies regens, in patria obiit Bawaria Kalendas Nouembris , sepultusque est in Merseburg, ecclesia sancti Iohannis Baptiste coram summo [301 1Kb] altari. Qui in monasterio Christi martiris Emmerammi [302 1Kb] , quod extra urbem Ratisbonam in australi parte situm est, monachus conuersacione nutritus est, et inde ad seruicium cesaris assumptus, beneficium Citicensis ecclesie pro magni laboris sui debita remuneracione percepit, et iuxta predictam ciuitatem in quodam saltu, quod [303 1Kb] ipse construcxit [304 1Kb] ac suo nomine uocauit, templum Domino de lapidibus edificat consecrarique fecit. Beneficium  autem omne, quod ad ecclesias in Merseburg et in Imenleuo [305 1Kb] positas, ac ad Thornburg et Kirberge pertinens [306 1Kb] fuit, antequam [307 1Kb] ordinaretur optinuit; et quia is in oriente innumeram Christo plebem predicacione assidua et baptismate uendicauit, inperatori placuit, eleccionemque de tribus constituendis episcopatibus ei dedit, Misnensis [308 1Kb] , Citicensis atque Merseburgensis.  Pre hiis omnibus, eo quod pacifica erat, Merseburgensem ab augusto exposcens ecclesiam, quamdiu uixit, studiose eandem rexit. Hic ut sibi commissos eo facilius instrueret, Sclauonica scripserat uerba, et eos kirieleison cantare rogauit, exponens eis huius utilitatem. Qui uecordes hoc in malum irrisorie mutabant Ukriuolsa [309 1Kb]  , quod nostra lingua dicitur: Aeleri  stat [310 1Kb] in frutectum; dicentes: Sic locutus est Boso, cum ille aliter dixerit. Inperator huic paucas uitas ad predictam urbem pertinentes et in pago Chutici positum quoddam castellum, quod Medeburu [311 1Kb]  uocatur---interpretatur autem hoc: mel prohibe---; concessit quoque ei filius suimet et equiuocus [312 1Kb] ecclesiam in Helpithi  positam, quam pater eius in honore sancte Radegundis constructam, Bernhardum ipse presens dedicare precepit antistitem. Sed cum primus ecclesie pater nostre, sicut predixi, expiraret, intercessione Annonis, episcopi Wormacensis, inperator Gisilero, moribus et natura  nobili, episcopatum dedit. Hic consecratur in Magadaburg [313 1Kb] ab Athelberto [314 1Kb] archiantistite [315 1Kb] , Iunio mense.

 24. Equidem [301 1Kb] , quia de Conrado duce, qui gener cesaris iuxta Lech fluuium occisus est, pauca dixi, non incongruum esse reor, quedam tunc a me indiscussa aperire. Post longum tempus imperator ad Merseburg ueniens, a quodam proditore comperit  exuuias eiusdem a Sclauis in Zuencua  sub Cuch uico [316 1Kb] seniore sibi multum dilecto haberi; et cum auxilio illius hos in singulari prelio deuictos suspendi precepit, predeque maximam partem restituit  . Sed hoc ignoro, utrum hanc eiusdem interemptores sumpserint, an sic casu accidente, necis eius inculpabiles, inuenerint; et quia hoc ullatenus celare presumpserunt, digna morte penas [317 1Kb] persoluerunt. Filiam uero suimet, uxorem eius  , a quodam Conone [318 1Kb] , eo quod sibi satisfacere  noluisset, late diffamatam et coniugem suam clam fore ab eodem dictam, cesar hoc grauiter ferens, sic eam expurgauit. Conuocatis [319 1Kb] omnibus regni suimet principibus, primo secretis allocutionibus eandem, si huius rei culpabilis esset, diligenter inquirit; posteaque cum illam adhibito Christi testimonio et sacramentis se nimis excusare uidisset, presentibus cunctis indixit, si aliquis ex numero sibi familiarium eam armis defendere uoluisset, ut se firmum in die hac et in perpetuum acquirere potuisset amicum. Burchardus comes hec audiens, in medium prosiliit, et Cononem [320 1Kb] per omnia  mentitum fore, coram omnibus dixit. Ille autem cum id uerum esse sacramentis affirmaret, cum eodem congressus, in primo aditu dexteram  mendacem perdidit, et iniusticiam suimet deuictus innotuit  ; et misericors Dominus a falso crimine hanc eripuit, quam innocencia [321 1Kb] uite sibi placere fecit. Hec marito uiuente suo, quamuis sepe despiceretur et laboribus crebris fatigaretur, tamen uirili pacientia hec sufferens, honorem innatum seruare conatur. Cum autem uitam hanc finiret, in ecclesia Christi martiris Albani [322 1Kb] in Mogoncia flebiliter est sepulta; cuius fusum argenteum in eius memoria ibidem est suspensum.

25. De prefato autem duce Heinrico [323 1Kb] quedam dico, que impie fecit in suimet regno, et in quibus ualet considerari [324 1Kb] quod supradictis omnibus non ualet contradici. Patriarcham de Aquileia  castrari, et archiepiscopum Salzburgensem [325 1Kb]   precepit excecari. Causas ponere [326 1Kb] nolo, quia ad hec promerenda non esse idoneas, in ueritate scio. Is cum in fine suo a Michele, Ratisbonensi episcopo, de tali commisso amoneretur [327 1Kb] , se in priori peccasse [328 1Kb] solum fatetur, et in archipresule nichil; ignorans, quam parua  res est, in qua flagitium [329 1Kb] deest. Unde Dauit supplex loquitur: Ab occultis meis munda me, Domine!  Huius  coniunx, Iuthitta nomine, cum presens adesset, hanc confessionem audiuit, et mox uiro suimet moriente, corpus eiusdem in ecclesia, quam ipse in honorem sancte Marie semper uirginis construcxit, cum magno merore deposuit, et in quocumque animam eius umquam deliquisse ipsa sciuit uel ab aliis comperit, lacrimis ac ineffabilibus  emendauit elemosinis. Hec in uiduitate sua continenter uiuens, cum Habraham [330 1Kb] , Frisingensem episcopum, pre ceteris diligeret, inuido uulgari dente admodum inculpabilis dilaniebatur. Que cum de hac luce migraret, in die depositionis sue ab eodem antistite missam cantante sic expurgatur. Ante communionem is uersus ad populum, que merita eius fuerint, circumstantibus indixit: Hoc, inquiens, delictum [331 1Kb] , quo diffamata fuit, si hec umquam commisit, faciat omnipotens Pater Filii suimet corporis et sanguinis salutare remedium mihi prouenire ad iudicium et ad debitam dampnationem [332 1Kb] , animeque eius ad perpetuam saluationem. Et tunc cum mentis ac corporis innocentia sumpsit unicum cunctis fidelibus remedium. Credidit populus, quamuis  sero, et cum detraccione iniusta plus ei profuit, cum nocere studuerit.

26.  Fuit in diebus predicti cesaris quidam comes, Hed nomine, qui ecclesiam in honore Christi adlete uiti [333 1Kb] , in Heslinge  constructam, quia heredem non habuit, maxima totius proprietatis sue parte dotauit, et congregatione sanctimonialium ibidem facta, eandem abbaciam mundiburdio Etheldagi, Bremensis archiepiscopi, subdit [334 1Kb] . Sed preposite huic sedi gemine uenerabiles matrone, quibus unum erat uocabulum Windilgerd [335 1Kb] dictum, cito, pro [336 1Kb] dolor! obiere. Auus  autem meus cum filiam suimet, Hathui nomine, ibi educatam prius ac traditam eis succedere rogasset, ab archiantistite  prefato impetrare non potuit. Postea uero archipresul a cesare, patrino suimet, rogatus, eandem, cum iam duodecim esset annorum, 2. Kal. Maii, die dominica  uelauit et in proxima die ad abbatissam in patris presentia ordinauit; quod postea eum nimis penituit. Namque, ut dicturus sum, interpositis diebus quinque, Italie decus et Saxonie salus, Otto primus obiit . Pausat autem auia [337 1Kb] meimet, Iuthitta [338 1Kb] nomine  , in ecclesia, quam post de lapidibus, qui in hac terra pauci habentur, filia eius sumopere construcxit [339 1Kb] , excedens ex hoc seculo 7. Kalendas Nouembris. Aecclesia Fuldensis, pro dolor! incensa  , sub eodem inperatore renouata est.

27.  Ascensionem autem Domini inperator  in Merseburg fuit, et quicquid de promissione remansit, deuota mente ibidem complere studuit. Exin 3. feria ante pentecosten ad Miminleuo [340 1Kb] ueniens, postera die ad mensam letus sedebat. Qua finita, cum iam uespera cantaretur, infirmari cepit et inclinare. Quem qui astabant proxime suscipientes deposuerunt; refocilatusque diuino celeriter uiatico, orantibus pro eius exitu cunctis, debitum persoluit nature  38. ordinationis sue anno [341 1Kb]  Nonis Mai. , 4. feria  . Sequenti uero nocte uiscera eius soluta in ecclesia sancte Marie sunt tumulata; corpus autem eiusdem aromatibus conditum ad Parthenopolim translatum est  , ibique honorabiliter atque lacrimabiliter succeptum, marmoreoque inpositum sarcophago,  sepultum est ab archiepiscopis Gerone atque Aethelberto [342 1Kb] ceterorumque auxilio episcoporum clerique tocius.

28. Aequiuocus autem eius, iunior scilicet Otto, patre adhuc uiuente electus et unctus, iterum conlaudatur a cunctis [343 1Kb] in dominum et regem  . Quantum uero pro liberatione anime senioris suimet Aethelheidis [344 1Kb] inperatrix inuigilauerit usque in finem, dictis non ualet conprehendi nec factis.  Quicquid enim honoris sibi uel prouectus secularis umquam prouenit, non ullo suimet merito, sed Dauiticis Christo asscripsit laudibus: Non nobis, inquiens, Domine non nobis, sed nomini tuo da gloriam . Si in me facundia, scientia  et memoria conuenirent, in explicanda cesaris laude deficerent. Sicut dominus, sic et [345 1Kb] principes eius fuerunt. Non eos ciborum seu aliarum rerum superflua uarietas, sed in cunctis delectabat aurea mediocritas. Omnes que leguntur uirtutes, his degentibus florentes, hiis obeuntibus marcesserunt. Hii etsi corporaliter non uiuunt, supersunt anime immortales, bonorum prouectu operum beata eternitate gaudentes. Sed ut concludam [346 1Kb] sermonem, post Carolum Magnum regalem cathedram numquam tantus patrie atque defensor possedit. Precedentibus mortem eius, ut predixi, plurimis optimatibus, omnes qui superfuerunt, tante iucunditatis haud [347 1Kb] inmemores, nouam hanc [348 1Kb] normam, que sequebatur, nec uoluerunt, neque  sequebantur, sed ad exitum uite suimet ab recta antique ueritatis et iusticie semita sua sponte non deuiabant. Inpleri tunc namque uidebant, quod a quodam sapiente presago futurorum scriptum est: Primum  est aureum seculum, deinc   ereum, postque ferreum sequitur. Audiat unusquisque fidelium ueredica [349 1Kb] beati Gregorii monita: Cum augentur dona, raciones crescunt donorum, et in commissis [350 1Kb] se nimis peccasse perhorrescat, et pro anima inperatoris Deum supplici mente deposcat, ut flagicia serui peccatoris innumera [351 1Kb] , que in tot sibi subditis rebus precaueri nequiuerant, clementer ignoscat, regnorumque dominator omnium populis presentibus atque futuris peruigil piusque custos assistat! Et tu, quicumque mihi succedas, tanti memor beneficii, anime eius recordationem fideli mentis custodia serues, maximeque in festiuitate Christi adlete Laurentii, cuius intercessionem obnixe postules, ut sicut eo die meritis ipsius hostium huic concessa est diuinitus  uictoria uisibilium, ita sibi a Deo donata, quam semper optauit, remissione, laqueos inimicorum mereatur inuisibilium euadere a sinistrisque segregatus, in die iudicii collocetur a [352 1Kb] dextris Dei Patris.



LIBER TERTIUS [353 1Kb] .


 Tertius in numero regum, sed proximus Otto
Nomine, scribatur, et digna laude locetur
Sede patris magni, uiuens per secla secundo [354 1Kb]
 Successu, miseris qui profuit omnibus horis.
Huius prima bonis letantur, triste supremis
 Aduenit, nostris criminibus undique magnis.
Tunc luit hic mundus, quod spreuit recta malignus.
Ultrici gladio perierunt plurima regno.
Nulla patet nobis certissima causa, peritis
Cunctis est uisum, Mersburgi flebile damnum
Ex quo sustinuit, quod pax pia longe recessit
Finibus e nostris, late regnabat et hostis.
Quis ualet effari seuiret ut iste crudeli
Funere, cum Christi templis nec parceret almi?
Congressi mutuo ceciderunt atque duello.
Ex nostris multi, Saracenis exuperati.
uere felices, qui Christum semper amantes
Tranquille pacis retinent optata, timoris
Funditus ignari pulsantis corda maligni,
Plus quam tricenos qui nunc turbauerat annos
 Antecessores nostros, et, pro dolor! hostes
Armauit, nostras quoque nunc infringere terras.
Qui celos terris coniuncxit [355 1Kb] , ponat ut istis
Finem suppliciis, optet modo quisque fidelis.

1.  Tercius regni procurator nostri, Otto secundus, sit codicelli materies mei; qui iuuenis  uiribus corporis cluens eximiis, primo que sunt proterua sectatur, largitusque plurima pietatis opere  , absque temperamento, matura fugi consilia; deindeque castigatus a multis, inposite sibi laudande uirtutis freno, nobiliter in diebus  suis conuersatus est; sicut in sequentibus explanabo. Pie genitricis sue instinctu, cuius gubernacula uigebat, Miminleuo [356 1Kb] , ubi pater suus obiit, iusto acquisiuit concanbio, decimasque que ad Hereuesfeld [357 1Kb] pertinebant; et congregatis ibi monachis, liberam fecit abbaciam, datisque sibi rebus necessariis, apostolico confirmauit priuilegio [358 1Kb]  . Insuper licentiam archiepiscopum eligendi confratribus Deo famulantibus Magadaburg [359 1Kb] precepto inperiali presente archiepiscopo dedit Aethelberto [360 1Kb] , et  cum uno libro, qui [361 1Kb] hodie ibidem est, in quo sua inperatricisque Theuphanu imago auro splendet formata, munus affirmauit. Quod gratia cesaris et in presentia eius archiepiscopus, preparatus ad missam, cum perlecto  euangelio more solito optime predicasset, recitato coram precepto inperiali,  quo eleccio continebatur, ostendit, eumdemque, quicumque temerarius hoc umquam auderet infringere, terribili excommunicatione damnauit, cunctis prosequentibus Amen! fiat! fiat! consolidauit. Pauperem  adhuc episcopatum Merseburgensem largiflua pietate respexit, et eius prouisori Gisilero, quia hunc multum dilexerat, primo abbaciam in Palithi  , dein [362 1Kb] Suencuam  ciuitatem cum appertinentibus cunctis ad seruitutem sancti Iohannis baptiste tradidit, et quicquid Merseburgensis murus continet urbis, cum Iudeis et mercatoribus, ac [363 1Kb] moneta et foresto inter Salam ac Mildam fluuios et Siusuli atque Plisni pagos iacenti  , Chorin  et Niriechua, Bucithi et Cothug ac Borintizi et Gunthorp [364 1Kb] permisit, ei hec [365 1Kb] omnia [365 1Kb] scriptis manu propria conroboratis affirmans.

2. Interim Gero, Agripine sedis egregius [366 1Kb] prouisor, obiit  [an. 975]; de quo quia pauca crelibaui, que tunc reseruaui, paucis edicam. Hic  prucifixum, quod nunc stat [365 1Kb] in media, ubi ipse pausat, [365 1Kb] ecclesia, ex ligno studiose fabricari precepit. Huius caput dum fissum uideret, hoc summi artificis et ideo salubriori remedio nil de se [367 1Kb] presumens sic curauit. Dominici corporis porcionem, unicum in cunctis [368 1Kb] necessitatibus solacium, et partem unam salutifere crucis coniungens posuit in rimam, et prostratus nomen Domini flebiliter  inuocauit, et surgens humili benediccione integritatem promeruit. Is dum capellam clara iam luce intraret suam, uictorem sanctum, ut suis post intimauit fidelibus, cum zabulo  dimicantem atque uincentem uidit. Huius obitum cuidam abbatisse Gerberge, [369 1Kb] quam propter castitatem mentis et corporis idem multum dilexerat, secumque sepe  detinuit, diabolus bonorum inuidus omnium sicut prius [370 1Kb] solebat in ceteris, prodidit: uellem tibi meum aperire secretum, ni te scirem cuncta hactenus numquam seruauisse commissa. Sed si fideliter hoc continere mihi promittis, ea dico ratione [371 1Kb] , quandocumque alicui uis aperire, uitam tibi me non dubites tollere. Gero, tuus familiaris, in hoc anno tantam incidet infirmitatem tres dies, ut mortuus credatur; et si ab aliquo hoc spacium custoditur, tale potest securus euadere periculum. Sed ancilla Christi, uerbis  obstupefacta talibus, fideli se silentio hec promisit omnibus occultare. Hec cum eundem uideret euanescere, directo mox itinere, archiepiscopo uniuersa narrauit. Quod diabolus intelligens, in tantum eam cecidit, ut post  innumeros [372 1Kb] dies uitam hanc fragilem uita mutaret eterna. Archiepiscopus autem in die dispositionis eius missam celebrans meritum eius cunctis astantibus indixit, indulgentiamque ei ab his postulauit, et ipse fecit. Post hec infirmitate predicta grauatus, se Euurgero [373 1Kb] custodiendum commisit. Qui eundem acri dolore defatigatum quasi mortuum lauari, feretroque impositum ad ecclesiam portari, posteraque die sepeliri iussit. Hic, ut aiunt populi, tercia nocte quasi de graui somno expergiscens, audiuit sonantem campanam, et ut aperirent ei uelociter, terna exclamacione rogauit. Obstupefactus  is qui audiuit, Euurgerum prefatum custodem ecclesie, ut episcopo laboranti succurreret, interpellauit. Qui eundem per omnia fuisse mentitum affirmans, magno percussit baculo; sicque quieuit diue presul memorie 3 Kalendas Iulii. Apparuit autem is [365 1Kb] mox Liudulfo abbati  dicens: Requiem eternam nobis cantate! et euanuit ab oculis eius. Huius uice Warinus eleccione et inperatorio munere protinus ungitur.

3. Anno medii Ottonis 2 , Heinricus  , Bawaricorum dux, captus est, et ad Gilhiem  deductus caute custoditur. In hoc anno hiemis asperitas longa fuit et sicca, et magna nix effunditur celitus [374 1Kb] .  975o Mortuo quoque Roberto,  Magontine sedis archipresule, inperator cancellarium suimet nomine Willigisum  , multis hoc ob uilitatem sui generis rennuentibus, eidem prefecit ecclesie. Sciebat enim, Petro attestante, quod non est personarum acceptor Deus , sed omnes se ex corde diligentes pre ceteris amat, inconprehensibili honore remunerans. Qualiter autem hunc pastorem futurum diuina pietas presignauerit, non est silendum. Huius mater, quamuis paupercula, tamen, ut in sequentibus apparet, bona, dum eundem  in utero portaret, uidit per somnium, quod sol e sinu [375 1Kb] suimet fulgens totam radiis flammantibus repleret terram. Et in ea nocte, qua hec [376 1Kb] talem peperit infantem, simili procreacione totum hoc iumentum, quod ipsa in domo sua habuit, quasi gratulabundum domine respondit. Ille, qui tunc natus est, sol erat, quia sancte predicationis sue radiis corda multorum a Christi caritate torpentium illuxit. Et idcirco in eius natiuitate masculini sexus mirabilis multitudo gignitur, quia uir Dei ad salutem patrie totius summa predestinatione regnaturus exoritur. Felix mater, quam Dominus pre ceteris contemporalibus suis in tantum  uisitauit, ut prolem nobilioribus cequalem uel etiam nonnullis meliorem pareret, et ostense sibi uisionis spem oculis  et re ipsa ueram esse probaret. Sed hec alias dico.

4.  Inperator [377 1Kb] prima expedicione Buschuth ciuitatem cepit  . Secunda Danos sibi rebelles petens, ad Sleswic properauit [378 1Kb]  . Ibi etiam hostes suos foueam, que ad defensionem patrie parata [379 1Kb] est  , et portam, que Wieglesdor [380 1Kb] uocatur  , armis preoccupare uidens, consilio Bernhardi ducis et aui meimet Heinrici comitis omnes has munitiones uiriliter exuperat [381 1Kb] .

In hoc itinere prima male irrisionis in clericos exclamatio attollitur, et a malis hominibus hodie seruatur. Admodum miserabile est, cum aliquid boni a iustis inuentum, in usu ad modicum habetur,  statim ut nimis detestabile a maxima multitudine repudiatur. Quod Deo autem displicet et hominem ad promerendam reatus sui penam protrahit, hoc discit et ut [376 1Kb] ruminando firmat. Quamuis uero [376 1Kb] multi irrisiones non serio faciant, tamen sine peccati macula has nullatenus  peragunt.

Urbem unam in hiis finibus cesar edificans presidio firmat. Brun presul supra memoratus  7.  Idus Marcii obiit, et Erp. prepositus Bremensis intercessione Aetheldagi [382 1Kb] archipresulis ordinatur. Temporibus hiis ego natus sum 8 Kalendas Augusti, mense Iulio.

5. Anno [383 1Kb] uero Dominice Incarnationis 976o Heinricus, dux Bawariorum, honore et communione priuatus, Bemiam fugit  . Quem inperator ibidem ualido petens exercitu cum duce Bolizlauo [384 1Kb] manentem, nil ibi prorsus in neutro horum profecit, sed magnam Bawariorum cateruam, sibi ad auxilium huc uenientem, et iuxta Pilisini  urbem castra metatam, dolo cuiusdam militis Bolizlaui sic perdidit. uespere facto, Bawarii se lauantes nulla custodum securitate fruuntur; et ecce hostis loricatus adueniens, nudos eosdem in tentoriis et in uirentibus  pratis occurrentes prostrauit, et cum omni preda letus et incolomis reuertitur. Inperator autem audita tantorum strage uirorum, et quod nulla sibi uia redeundi patuit, recto itinere ad ciuitatem suam, que Camma  dicitur, uenit, et in proximo anno  prefatum ducem ad Patauiam confugientem subegit  . In consequenti anno  Heinricus [385 1Kb] dux et Ekbertus comes et Heinricus presul apud inperatorem accusati, Magadaburg capti sunt et exilio deputati longo [386 1Kb]  .

6.  Post hec autem [387 1Kb] inperator omni studio ordinauit expeditionem suam  aduersus Lutharium [387 1Kb] , regem Karelinguorum  , qui in Aquisgrani palacium et sedem regiam, nostrum semper respicientem dominium, ualido exercitu  presumsit inuadere, sibique uerso aquila designare. Hec stat in orientali parte domus, morisque fuit omnium hunc locum possidentium, ad sua eam uertere regna. Quem celeriter abeuntem cesar insequitur, depopulatis omnibus et incendio consumptis usque ad Parisiam sedem. In illo itinere, multis infirmitate nimia compressis, Brun, comes Harneburggensis, miles per cuncta laudabilis, obiit 2 Kalendas  Decembris  . Reuersus inde inperator thriumphali [388 1Kb] gloria, tantum hostibus incussit terrorem, ut numquam post talia incipere auderent; recompensatumque est hiis quicquid dedecoris [389 1Kb] prius intulere nostris. Interim Augustane pastor ecclesie Othelricus, gemma sacerdotum, 50 ordinationis sue anno excedens a seculo , fructum laboris deuoti Christo remunerante percepit, 4 Nonas Iulii [390 1Kb]  . Heinricus autem huic succedens, paruo tempore sedebat, ut post enucleabo  .

7.  Accusatus apud inperatorem Gero comes a Waldone, et in loco qui Sumeringe  dicitur, ortatu Aethelberti [391 1Kb] archipresulis et Thiedrici marchionis captus, patri meo patruoque   firmiter est commissus. Deindeque conuocatis ad Magathaburg cunctis regni principibus , congressi sunt hii [392 1Kb] iudicio in insula quadam singulari certamine, uulneratusque in ceruicem bis Waldo, ardencius insequitur hostem, percuciensque ictu ualido capud, prostrauit eundem. Interrogatus autem Gero comes ab eodem, si plus potuisset pugnare, coactus est, quod iam defecisset, profiteri. Waldo tum egressus, aqua refocilatur depositis armis, et post tergum mortuus cecidit. Tunc Gero iussus est decreto iudicum et uoce inperatoris a carnifice quodam decollari 3. Idus Augusti  . Hec pugna nullo [393 1Kb] nisi tantum archiepiscopo Aethelberto et Thiedrico placuit marchioni; correptusque est inperator ab Ottone, Bauariorum [394 1Kb]  duce, Liudulfi filio, eodem die uenienti [395 1Kb] , et a comite Bertoldo, quod ob tam uilem causam tantus uir umquam damnari debuisset. Libet paucis exponere Liudulfi Corbensis [396 1Kb] meritum  patris, cui multum uigiliis ieiuniisque laboranti plurima Deus dignatus est reuelare. Hic in die prefati certaminis cum diluculo missam humiliter et timorate, ut  semper solebat, celebraret, uidit super altare comitis capud Geronis, finitaque hac aliam pro defunctis cantauit; exutisque sacerdotalibus uestimentis, cum silentio exiuit, congregatisque fratribus obitum eius indicauit, orationemque pro eo fieri communem suppliciter postulauit. Decollatio autem eius in ipso solis occasu fiebat. Pro cuius memoria soror eius [397 1Kb] Tetta et coniunx eius Aethela [398 1Kb] monasterium in loco qui Elesleuo  dicitur, ubi ipse requiescit, construentes, . . partem [399 1Kb] tocius suimet hereditatis tradidere Deo eiusque precursori dilecto, hoc priuilegio et imperiali precepto ea racione firmantes, ut abbacia ibidem liberaliter facta, inperatoris suorumque potestatem ac tutelam respiceret successorum. Comitis prefati corpus post tres annos, cum iuxta  illud contectalis sua poneretur, integrum una cum uestimentis inuentum est. Inperante tunc predicto Ottone 6 annos  , Lutharius rex cum filio suimet [400 1Kb] ac muneribus magnificis ad eum uenit , et sibi satisfaciens, amiciciam eius firmiter acquisiuit  . Et in hoc anno cesar noster Italiam pergens, numquam has regiones, pro dolor! amplius inuisit  .

8. Post hec  prefatus antistes [401 1Kb] Aethelbertus [402 1Kb] , inperatore iam Roma commorante, terciodecimo sue ordinationis [403 1Kb] anno , suos docendo et confirmando, ac Gisileri [404 1Kb] presulis, quia tunc cum cesare fuit, diocesim perlustrans, 13 Kal. Iulii [405 1Kb] in Merseburg missam celebrauit, [406 1Kb] proximamque noctem cum Hemuzone, uenerabili laico, in  Chruuati [407 1Kb] letus duxit; crastinoque die exurgens tristis, capitis nimium queritur dolorem, et tamen abibat; cumque Cirmini uillam, ad Frekenleuo [408 1Kb]  pergere cupiens, preterisset, ni cito a suis sustentaretur, ex equo paulatim declinans, in terram cecidisset. Is uero tapeto superpositus, completisque [409 1Kb] omnibus, que a clericis dicenda erant, fideliter  migrauit ad Christum 12 Kalendas Iunii [410 1Kb] . Huius corpus ad Iuikanstem [411 1Kb]  delatum atque sacerdotali apparatu uestitum, nauigio ad Magadaburg usque deductum est, flebiliterque a confratribus et maxime a monachis susceptum, commendatum est ab egregio sancte Haluerstidensis ecclesie episcopo Hilliwardo, fauente sibi Hardingo abbate uenerando, in medio ecclesie coram altari apostolorum Philippi et Iacobi. Quanta sollicitudine idem sibi subditis  inuigilaret gregibus, lector attende! Sepenumero ad ouile sancti Iohannis baptiste sanctique Mauricii noctis silentio uenit, duobus tantum comitantibus, qualiterque confratres ad matutinam conuenirent, uel qui in dormitorio remanerent, ex improuiso perspexit; et si bene fuit, Deo  gratias egit, sin autem, culpabiles digna castigatione redarguit. Sed clerus et populus tanti patris funere turbatus, Othtricum [412 1Kb] confratrem et tunc imperatori fideliter seruientem communiter eligerunt in dominum et archipresulem; quamuis hoc nullo modo posse fieri predictus archimandrita, dum adhuc uiueret beneque ualeret, multis ex eorum numero publice prediceret. Cum enim episcopus et Ohtricus numquam conuenirent moribus, magna confratrum et hospitum, quia magister fuit scole, caterua bene elaborata, maluit idem exire, quam in monasterio permanere. Huic cesar cum apud archiepiscopum licentiam sibi famulandi uix [413 1Kb] impetraret, contigit in die resurreccionis sancte, episcopum ad missam paratum,  subdiacono, ut mos est, sanctam crucem coram tenente, ambabus eandem complectens manibus, ut Ohtricus et Ico [414 1Kb] numquam sedem possiderent suan.,  lacrimis postulat profusis. Peracto autem diuino pleniter ministerio, cum idem ad mensam sederet, prefatos numquam sibi successuros palam cunctis presentibus innotuit. Qualiter autem hoc sibi fuerit reuelatum non aperuit, nec umquam mihi aliquis intimare potuit. Post mortem quoque eius Walterdo sibi dilecto, qui et Dodico uocabatur, ut ipse mihi pro uero narrauit, in somnis idem cuncta, que in hac re uiuus prenuntiauerat compleri, talibus affirmauit. Hic in lecto positus excessu mentis uidit archiepiscopum in australi ecclesie ianua, que cimiterium respicit, stantem,  eundemque quasi Romam cum baculo suimet pergere cupientem hiis [415 1Kb] exasperauit uerbis: Mi Dodico, ut quid [416 1Kb] meum alio [417 1Kb] prebebis honorem! Cui respondens is: Nonne, inquit, in tristi meo habitu non uoluntatem, sed obedientiam [418 1Kb] solum, senior  carissime, uales considerare? Ad hec archiepiscopus tunc prosequitur: Pro certo, dicens, scias, Ohtricum sedem numquam possessurum meam. Uniuersis autem clerus et populus, ut supra memoraui, completa electione, miserunt Ekkihardum,  qui dicebatur Rufus, cum consortio aliorum fratrum et militum, qui hanc imperatori nunciarent et de promissis ammonerent. Qui cum Italie partes, ubi cesar tunc commorabatur, itinere adtingerent [419 1Kb] , Gisileri suffragium, qui apud inperatorem tunc plurimum ualebat, implorantes, legationis sue secretum ei [413 1Kb] aperiunt. Promissa ab eo est hiis fidelis intercessio, completurque sibi cunctis proxima in omnibus beneuolentia [420 1Kb] . Namque ut audita cesaris auribus instillauit, pedibus supplex aduoluitur, promissa et  diu expectata longi laboris premia postulans, Deo hoc consentiente, protinus impetrat . Egressus autem interrogatur a nuntiis, et maxime ab Ohterico, qui se fidei suimet firmiter commendauit, si quid in sibi creditis proficeret, quod uix suis necessitatibus in hoc subueniret, respondit. Corruptis tum pecunia cunctis [421 1Kb] primatibus, maximeque Romanis, quibus cuncta sunt semper uenalia, iudicibus, qualiter ad archiepiscopatum aliqua racione ueniret, primum secreto  reuoluit deindeque palam domni pape Benedicti septimi, qui [422 1Kb] sic uocabatur ex numero precedentium equiuocorum, obnixe petit auxilium, quod, cum totius consilio senatus si posset impendi, ex sua parte sibi paratum  fore et hic promisit. Positum est Rome concilium generale; sapientissimi conueniunt, impleturque illa Ieremie prophetia: Quomodo obscuratum est aurum, mutatus est color optimus , et cetera. Nam cum iudices ab apostolico interrogarentur si liceret Gisilerum promoueri ad archiepiscopatum, quia certam non haberet tunc sedem, sed ab episcopo iniuste, ut semper sit questus, ablatam Hildiwardo, caruisset hactenus quam possiderat: tunc hoc auctoritate canonica percipere iure meritoque uerbis affirmabant et exemplis, Dauitica transgredientes monita: Recte iudicate, filii hominum ; et illud:

Corruptus iudex nequid discernere uerum. 

Lector, crede mihi, quod piget atque pudet  me his longe inferiorem hoc uerbis exponere, quod hii ob presentem ac futurum pudorem noluerunt omittere. Merseburg, que usque  huc liberaliter [423 1Kb] dominabatur, ecclesie Haluerstidensi, sede episcopali destructa, subditur  , et Gisilerus,  eiusdem non pastor sed mercenarius, ad maiora semper tendens, desiderata 4 Idus Septembris percepit, prouerbii non memor illius: Quanto alcior gradus, tanto grauior fit casus . Certe si uoluisset is in cura sibi credita persistere, omnem scrupulum in aliquo sibi umquam obsistentem imperatoris auxilio potuisset expellere, magnamque securitatem ac rerum affluentiam cunctarum sibi suisque successoribus efficere. Sed quia Dei iudicia sunt hominibus occulta, numquam autem iniusta, non illo [424 1Kb] solum, sed communibus nostrimet inputo peccatis, quibus domesticis quicquid aduersi accidit iuste asscribitur. Ohtricus uero Beneuentum postea ueniens infirmatur. Confrater [421 1Kb] meus, nomine Huswardus, ut mihi retulit [425 1Kb] , uidit  is assistere sibi Aethelleken [426 1Kb] , prepositum quondam nostrum  sed tunc defunctum, annonam sancti Mauricii eminus sibi porrigentem. Expauescens tali uisione, idem: Cernis, inquid, frater aliquid? Et exponens ei ordine cuncta: ue mihi, dixit, misero et peccatori, quod umquam monasterium meimet et obedientiam ad ambitionem  dereliqui, et si diuina largitas aliquam mihi concedere dignatur sanitatem supplex huc uenio, numquamque recedo. Talia prosequutus, infirmitate ualidiori opprimitur, et post paucos dies in prefata ciuitate Nonas Octobris  moritur ac sepelitur, non ullum sapientia atque facundia sibi relinquens similem.

9. Gisilerus autem, accepta ab imperatore licencia, Magadaburg 2 Kalendas Decembris, Thiedrico Metensis  ecclesie episcopo  comitante uenit. Fuit hic amicus cesaris et ualde ei carus, unusque ex numero corruptorum qui mille [427 1Kb] talenta auri atque argenti pro ueritatis obumbracione ab archiepiscopo percepit. Cui quidam, cum ab eodem iussu imperatoris ad matutinam ioculariter benediceretur: Saciet te, inquid, Deus in futuro, quem hic omnes non possumus auro. Tunc omnia nostram prius ecclesiam  respicientia diuisa sunt miserabiliter, Sclauonice ritu familie, que accusata  uenundando dispergitur  . Pars episcopatus nostri, que iacebat inter Salam et Elstram ac Mildam fluuios, et plisni, uedu  et Tuchurini  pagos, cum uillis Passini  et Piscini  , Fritherico  Citicensi datur episcopo. Wolcoldo [428 1Kb] autem, Misnensis ecclesie antistiti, pars illa conceditur cum adpertinentibus uillis Wissepuig et Lostatawa  , que ad Gutizi [429 1Kb] orientalem pertinet, ac fluuiis Caminici Albique distinguitur; sibi autem retinuit [430 1Kb] 9 urbes quarum sunt hec nomina: Scudici, Cotug, uurcin, Bigni, Hilburg [431 1Kb] , Dibni, Paug [432 1Kb] , Liubanici et Gezerisca  . Precepta, que munera regalia seu inperalia detinebant, aut igni comburebat, aut eclesie  sue mutato nomine designari fecit  . Mancipia et totum, quod Merseburg respicere debuit, ne umquam colligeretur, sponte dispergit; abbaciam ibi statuit  , eidemque Ohtradum [433 1Kb]  , uenerabilem de sancto Iohanne monachum, prefecit. Postque Heimonem de eodem monasterio constituit. Sed que res destruccionem hanc subsequerentur, lector attende!

10. Gentes que suscepta Christianitate regibus et inperatoribus tributarie seruiebant, superbia Thiedrici ducis aggrauate, presumpcione unanimi arma commouerant . Quod patri meo comiti Sigifrido, priusquam fieret, sic reuelatum est. uidit in somnis erem nube densa contractum, et pre ammiracione,   quid hoc esset percontatus, audiuit uocem talia proferentem: Nunc illud compleri debet uaticinium: Pluit Deus super iustos et iniustos . Quod eciam 3 Kalendas Iulii scelus, percusso in Hawelberg [434 1Kb] presidio destructaque ibidem episcopali cathedra, primum exoritur. Transactis autem trium spaciis dierum, Sclauorum conspirata manus Brandeburgensem episcopatum, 30 annos  ante Magadaburgensem constitutum [435 1Kb] ,  cum iam prima sonaretur, inuasit, fugiente prius tercio [436 1Kb] antistite eiusdem Wolcmero [437 1Kb] , et defensore eius [436 1Kb] Thiedrico ac militibus ipsa die uix euadentibus. Clerus ibidem capitur, et Dodilo, eiusdem sedis antistes secundus [436 1Kb] , qui a suis strangulatus tres annos iacuit tunc sepultus, e tumulo eruitur, et integro adhuc eius corpore ac sacerdotali apparatu, ab auaris canibus predatur et iterum temere reponitur; omnis ecclesie thesaurus distrahitur, et sanguis multorum miserabiliter effunditur. uice Christi et piscatoris eiusdem uenerabilis Petri uaria demoniace heresis cultura deinceps ueneratur, et flebilis hec mutacio non solum a gentilibus, uerum etiam a Christianis extollitur  .

11. Temporibus hiis ecclesia Citicensis a Bemiorum  [438 1Kb] exercitu, Dedi [439 1Kb]  duce, capta est et depredata, Hugone primo tunc episcopo hinc effugato  .  Posteaque monasterium sancti Laurencii martiris in urbe que Caluo [440 1Kb] dicitur, situm desolantes, nostros sicuti fugaces ceruos [441 1Kb] insequebantur; nostra etenim facinora nobis formidinem et his suggerebant ualidam mentem. Mistui, Abdritorum dux, Hômanburg [442 1Kb] ubi sedes episcopalis quondam fuit, incendit atque uastauit. Quid [443 1Kb] uero ibi mirabilium Christus operaretur e celis, attendat religio tocius Christianitatis. uenit de supernis sedibus aurea dextera, in medium collapsa incendium expansis digitis, et plena cunctis uidentibus rediit. Hoc admiratur exercitus, hoc stupet Mistuwoi [444 1Kb] timoratus; et id mihi indicauit Auico, capellanus tunc  eius, et spiritualis frater meus postea effectus  , Sed ego cum eodem sic tractaui, reliquias sanctorum itinere in celum diuinitus collatas abiisse, hostesque terruisse atque fugasse. Post hec Mystuwoi in amentiam uersus in uinculis tenetur, et aqua benedicta inmersus: Sanctus, inquid, me Laurentius incendit! et antequam liberaretur, miserabiliter obiit [445 1Kb] . Desolatis tunc omnibus preda et incendio urbibus ac uillis usque ad aquam, que Tongera uocatur, conuenerunt e Sclauis peditum ac equitum plus quam 30 legiones, que sine aliqua lesione residua queque suorum auxilio deorum tunc [446 1Kb] deuastare non dubitarent, tubicinis precedentibus [447 1Kb]  Non latuit hoc nostros. Conueniunt episcopi Gisilerus et Hilliwardus cum marchione  Thiedrico ceterisque comitibus, Ricdago, Hodone [448 1Kb] et Binizone, Fritherico, Dudone ac patre meo Sigifrido, aliisque [449 1Kb] compluribus; qui ut dies sabbati primo illuxit, missam omnes audiunt, corpus animamque celesti sacramento muniunt, hostesque obuios fiducialiter inrumpentes, paucis in unum collem effugientibus, prosternunt  . Laudatur a uictoribus in cunctis Deus mirabilis operibus, approbaturque ueredicus [450 1Kb] Pauli  doctoris sermo: Non est prudentia neque fortitudo nec consilium aduersus Dominum. Derelicti sunt qui prius Deum spernere presumpserunt, idolaque manufacta et prorsus inania creatori suo stulti preposuerunt. Appropiante tunc  nocte, nostrisque a longe castrametantibus, hii, quos supra memoraui, furtim, pro dolor! euasere. Omnes autem nostri, exceptis tribus, crastino gaudentes remeabant, applaudentibus [451 1Kb] cunctis, quos obuiam habuere uel domi inuenere.

12. Interim cesar Romanum sic regebat inperium, ut quod patrem suum prius respiciebat, omne detineret, et Saracenis sua inpugnantibus uiriliter resisteret et a finibus suis longe hos effugaret.  Calabriam a crebra Grecorum incursione et Saracenorum depredatione magnam uim [452 1Kb] perpeti cesar comperiens , ad supplementum exercitus sui Bawarios ac fortes in armis Alemannos uocauit  . Ipse autem cum Ottone duce, fratris filio Liudulfi [453 1Kb] , ad urbem Tarentum, quam Danai iam presidio  munitam optinuerant, festinauit, eamque uiriliter in paruo tempore obpugnatam deuicit  . Saracenos quoque ualido exercitu sua populantes superare contendens [454 1Kb] , cautos illo speculatores misit, qui certa de hostibus referrent. Quos primo infra urbem quandam [455 1Kb]  clausos effugauit deuictos, postque eosdem in campo ordinatos fortiter adiens [456 1Kb] , innumeram ex his multititudinem strauit, prorsusque hos sperauit esse superatos. Sed hii ex inprouiso collecti ad nostros unanimiter pergunt, et paululum resistentes prosternunt, pro dolor! 3 Idus Iulii Ricarium [457 1Kb] lanciferum et Udonem ducem, matris mee auunculum; comitesque Thietmarum,  Becelinum, Geuehardum, Gunterium [458 1Kb] , Ecelinum, eiusque fratrem Becelinum, cum Burchardo et Dedi ac Conrado ceterisque  ineffabilibus, quorum nomina Deus sciat  . Inperator autem cum Ottone prefato ceterisque effugiens, ad mare uenit, uidensque a longe nauim, salandriam nomine, Calonimi equo Iudei ad eam properauit. Sed ea preteriens, suscipere hunc recusauit. Ille autem littoris presidia petens, inuenit adhuc Iudeum stantem, seniorisque dilecti euentum [459 1Kb] sollicite exspectantem. Cumque hostes aduentare conspiceret, quid [460 1Kb] umquam fieret de se [461 1Kb] , tristis hunc interrogans, et habere se amicum apud eos, cuius auxilium speraret, animaduertens, iterum equo comite in mare prosiliens, ad alteram, que sequebatur [462 1Kb] , tendit  salandriam, et ab Heinrico solum milite eius, qui szlauonice Zolunta uocatur, agnitus intromittitur, et in lecto senioris eiusdem nauis positus, tandem ab ipso etiam cognitus, si inperator esset interrogatur. Qui cum hoc diu dissimulare studuisset [463 1Kb] , tandem professus: Ego sum, inquit, qui peccatis meis id promerentibus ad hanc ueni miseriam. Sed quid nobis sit modo communiter faciendum diligenter accipite. Optimos ex meo nunc perdidi miser imperio, et propter hunc doloris stimulum neque terras has intrare, nec horum amicos  umquam possum uel cupio uidere. Eamus tantum ad urbem Rossan  , ubi mea coniunx meum prestolatur aduentum, omnemque pecuniam, quam teneo ineffabilem, cum eadem sumentes, uisitemus imperatorem uestrum, fratrem scilicet  meum, certum, ut spero, meis necessitatibus amicum. His dulcibus colloquiis prouisor nauis delectatus consensit, et perdius ac pernox ad condictum pertingere locum properauit. Quo cum propiarent, binomius ille iussu inperatoris premissus, inperatricem et qui cum ea erat Thiedricum [464 1Kb] presulem supramemoratum cum somariis plurimis quasi pecunia sarcinatis uocauit. Greci autem primo ut inperatricem cum tantis de urbe prefata muneribus exire uiderunt, anchoram ponentes [465 1Kb] , Thiedricum antistitem cum paucis intromittunt. Sed imperator, rogatu presulis, uilia deponens uestimenta et induens meliora, uiribus suis et arte natandi confisus, ut  stetit in prora, mare uelociter insiluit. Quem cum  quidam ex circumstantibus Grecis apprehensa ueste detinere presumeret, perfossus gladio Liupponis, egregii militis, retrorsum cecidit. Fugierunt [466 1Kb] hii in alteram partem nauis, nostri autem quibus huc ueniebant puppibus incolumes cesarem sequebantur,  eos littoris securitate prestolantem, premiaque promissa magnis muneribus Danais implere cupientem  . Hii uero multum perterriti promissionibusque diffidentes, abierunt, patrios repetentes fines; quique dolo omnes semper uicerant naciones, simili se tunc delusos artu sentiebant. Quanta autem leticia a presentibus posteaque uenientibus imperator susceptus sit, explicare non ualeo.

13. Sed ut in omnibus, lector carissime, certus efficiaris, salandria  quid sit [467 1Kb] , uel cur ad has  peruenerit horas, breuiter intimabo. Hec est, ut prefatus sum, nauis mire longitudinis et alacritatis [468 1Kb] , et utroque latere duos tenens remorum ordines, ac centum quinquaginta nautas. Duabus hoc unum erat nomen nauibus, que iussu basilei Nicaphoris Calabriam petierunt colligendi gratia tributi; que licet Romano specialiter seruiat inperio, tamen ne aliquam a Grecis paciatur [469 1Kb] molestiam, auri debitum quotannis uoluntarie persoluit Constantinopolitanis. Inperator autem has uenientes, inextinguibilemque ab omni re preter acetum ferentes ignem, sibi coniunxit, et in mare ad comburendas Saracenorum  naues conductas direxit. Quarum una, sicut predixi, suscipere deuictum eundem recusauit, seu ob ignorantiam sui, seu ob metum subsequentis  inimici; altera autem, que hunc instinctu Heinrici suscepit [470 1Kb] , uelut prefatus sum, inuita reddidit.

14. Paululum mihi nunc deuianti mens est incepta perficere. Omnes nostri principes, comperta tam miserabili fama, conueniunt dolentes, et ut eum sibi liceret uidere, per epistole portitorem unanimi supplicatione poscebant. Quorum legationem cesar ut audiuit, desideranti animo consensit. Ponitur [471 1Kb] in Berna ciuitate conuentus  , et omnis huc conuocatur principatus [472 1Kb] , necessaria ut hic tractarentur [473 1Kb] multa . Solus [474 1Kb] dux Bernhardus in media reuertitur uia; namque una ex  urbibus suis . . . . . . . [475 1Kb] , quam imperator contra  Danos opere ac presidio firmauit, dolo ab hiis denuo capta, cesis defensoribus eiusdem incensa est [476 1Kb]  . Anno Dominice Incarnationis 983, inperator uerone placitum habuit, et Heinricus minor exilio solutus, dux Bawariorum effectus est  . Et in hoc anno Sclaui unanimiter restiterunt cesari et [477 1Kb] Thiedrico marchioni  . Et filius inperatoris ab omnibus in dominum eligitur .

15.  Post paucos dies discedebant, ultimum uale dicentes; namque imperator cum Romam ueniret [478 1Kb] , relicta matre sua uenerabili in Papia ciuitate, grauiter infirmatus, ut extrema persensit adesse, omnem suimet pecuniam partes diuisit in quatuor  , unam ecclesiis, secundam pauperibus, tertiam dilecte suimet sorori Mahtilde, que  abbaciam in Quidilingeburg deuota Christo famula obtinuit, quartam suis tristibus donauit ministris ac militibus. Factaque latialiter  confessione coram apostolico ceterisque [479 1Kb] cepiscopis atque presbiteris, acceptaque ab eis optata remissione, 7 Idus Decembris ex ac luce subtractus est; terreque commendatur ubi introitus orientalis paradisi domus sancti Petri cunctis patet fidelibus  et imago Dominica honorabiliter formata uenientes quosque stans benedicit. Equidem sortis memor humane multumque indigens indulgentie, celi terreque Deum et Dominum suplex efflagito, ut quicquid [480 1Kb] hic in mea umquam peccauerit ecclesia, clemens  remittat, pro beneficiis autem centuplum largiatur, potestateque immerito mihi concessa indulgeo, te obnixe successorem , postulans ut huic ueniam nemini in ultimis denegandam semper ex corde tribuas.

16. Huius inclita proles, nata  sibi in silua, que Ketil uocatur  in die proximi [481 1Kb] natalis Domini ab Iohanne archiepiscopo Rawennate [482 1Kb] et a Willigiso Magociacense in regem consecratur Aquisgrani, et completo hoc officio, mox legatus tristi nuncio tanta perturbans gaudia aduenit. Mouit multorum corda ineffabilis dolor, uirtus sublata queritur, quam sepissime incolumen homo fragilis et dubius persequitur [483 1Kb] . Sedit hic bis quinos solares annos post obitum patris sui,  regni tutor et inperii, hostibus cunctis horendus, commissisque [484 1Kb] gregibus inexpugnabilis murus  . Nutat ancxia [485 1Kb] in tantis rebus populi sentencia, quam cito firmauit diuine maiestatis miseracio. Soluitur a Traiectensi custodia dux Heinricus, et ab eo rex tenellus ad nutriendum siue ad degradandum a Warino, Coloniensi archiepiscopo, cuius firme fidei ab inperatore predicto is [481 1Kb] commissus fuit, assumitur. Obseram modo tercii seriem uoluminis, duro uecte necis deflende tercii inperatoris [486 1Kb] nostri, et certitudinem pietatis alme, qua omnem exclusit ambiguitatem, stilo letus aperire conabor.



LIBER QUARTUS.


 1.  Anno Dominice Incarnationis 984o domna inperatrix Theuphano, tercii mater Ottonis et, pro dolor! in hoc ordine ultimi, nouitate diri [487 1Kb] uulneris et unici absencia filii perculsa, ad Ethelheidam [488 1Kb] inperatricem Papiam ciuitatem ueniens, magno succipitur luctu, caritatiuoque lenitur solatio. Prefatus uero dux cum Poppone uenerabili episcopo  , sub cuius potestate diu tenetur, et cum  Ekberto comite unioculo [489 1Kb] , Agripinam ueniens, regem patronus legalis de Warino, ut predixi  , archipresule suscepit, eiusdemque auxilium cum omnibus quos ad sui gratiam conuertere poterat, firmiter est adeptus  . Dispositis autem, prout sibi placuit, cunctis, dux ad Corbeiam cum eis uenit, ibique Thiedricum  et Sicconem  comites ac confratres nudis pedibus ueniam postulantes dedignatur  suscipere. Quod hil egre ferentes abierunt, cognatos suimet et amicos a ducis ministerio toto mentis nisu amouere studentes. Qui cum palmarum sollemnia in Magadaburg celebrare uoluisset, omnes regionis illius principes huc conuenire rogauit atque precepit, tractans quomodo se sue potestati subderent regnique eum fastigio subleuarent. Huic consilio maxima pars [490 1Kb] procerum hoc dolo consensit, quod licenciam a domino suimet rege, cui iurauerat, prius peteret, postque secura nouo regi seruiret. Quidam autem ob eius indignationem digressi, occultis meditantur astutiis qualiter hoc numquam fieret  .

2. Inde egressus Heinricus, proximum  pascha Quidilingeburg [491 1Kb] festiuis peregit gaudiis.  Quo magnus regni primatus colligitur, a quibusdam autem uenire illo nolentibus ad omnia diligenter inquirenda nuntius mittitur. Hac in festiuitate idem a suis publice rex appellatur laudibusque diuinis attollitur. Huc Miseco et Mistui et Bolizlouo duces cum ceteris ineffabilibus confluebant, auxilium sibi deinceps ut regi et domino cum iuramentis affirmantes. Multi ex his fidem uiolare ob timorem Dei non presumentes, paululum euaserunt, et ad ciuitatem Hesleburg  , quo consocii eorum aduersus ducem iam palam conspirantes conueniebant, festinauere [492 1Kb] . Quorum hec sunt nomina. Ex oriente hii comites cum Bernhardo duce et Thiedrico marchione, Ekkihardus  , Biio  , Esic  , Bernwardus, comes, et clericus  , Sifrith eiusque filius   , Frithericus  , et Ciazo  confratres. Conprouincialium autem Thiedricus et Siber confratres  , Hoico  , Ekkihardus, et Bezeco germani, Brunig, et sui, militesque sancti Martini iussu archipresulis  Willigisi, quibus adherebat occidentalium maxima multitudo. Quod dux comperiens, suos magnis muneribus ditatos cum gratia dimisit; ipse autem cum ualida manu ad perturbandam hanc coniurationem seu pacificandam ad Werlu  properans, Popponem misit episcopum,  ut aduersantes sibi disiungere uel reconciliari temptaret. Qui cum cepto itinere persisteret, hostes congregatos iamque ducem petere paratos inueniens, uix pacem mutuam in loco, qui Seusun  dicitur, ad condictum pepigit diem.  Ad quam dux, Bawariam continuo proficiscens, cum uenire aut noluissed [493 1Kb] , aut propter Heinricum ducem qui tunc Bawariis atque Carentis prefuit  munere prefati inperatoris, non potuisset, hostilis immanitas urbem comitis Ekberti, que Ala  dicitur, possedit; destructisque protinus muris intrantes, Ethelheidam inperatoris filiam, que hic nutricqatur, cum pecunia ibi plurimum collecta rapiunt, gaudentesque redeunt.

3. Dux autem, conuersis ad se omnibus Bawariorum  episcopis comitibusque nonnullis, Francorum terminos his fretus sociis adiit, et in pascuis ad Bisinstidi  pertinentibus ad alloquendos regionis illius principes consedit. Magontine tunc prouisor eclesie Willigisus cum duce Conrado  ceterisque optimatibus huc uenit. Hos dux quibuscumque ualuit modis sibi coniungere temptans, eosque a promissa regi suo cum sacramentis fide numquam uita comite recessuros unanimi eorum responso percipiens. coactus est futuri timore duelli cum iuramentis affirmare, ut 3 Kalendas Iulii ad locum qui Rara uocatur  , ueniret, puerumque matri sue illisque redderet. Tunc unusquisque remcauit ad sua, mente diuersa pre gaudio atque tristicia.

4. Post hec Heinricus Bolizlauum [494 1Kb] , ducem  Bemiorum, in cunctis suimet necessitatibus semper paratum, cum suis adiit , honorificeque ab eo succeptus, cum exercitu eiusdem a finibus suis per Niseni  et Deleminci pagos usque ad Mogelini  ducitur. Deindeque cum nostris obuiam  sibi pergentibus ad Medeburun proficiscitur. Wagio uero, miles Bolizlaui ducis Bemiorum, qui Heinricum cum exercitu comitatur, cum ad Misni redeundo perueniret, cum habitatoribus eiusdem pauca locutus, Frithericum, Rigdagi marchionis  tunc in Merseburg commorantis amicum et satellitem, ad ecclesiam extra urbem positam  uenire ac cum eo loqui per internuntium postulat. Hic ut egreditur, porta post eum clauditur, et Ricdagus, eiusdem ciuitatis custos  et inclitus miles, iuxta fluuium, qui Tribisa dicitur, ab hiis dolose occiditur. Urbs autem predicta, Bolizlaui mox presidio monita, eundem cito dominum et habitatorem succepit.

5. A quo Wolcoldus [495 1Kb] antistes uulgi instinctu uarii expellitur, et ad [496 1Kb] Willigisum archiantistitem ueniens, benigne ab eodem succipitur [497 1Kb] . Hunc enim pro filio episcopus nutrit, et cum ad eoas ordinaretur regiones, secundo Ottoni [498 1Kb] , cui magisterio prefuit, diligenter uice sui habendum commendauit.  Hoc semper iste in animo tenuit, ac maximo honore cognouit, et tunc adprime, cum sibi fuit necesse; et in Erpesfordi [499 1Kb] , quo ipse desiderauit, procurari [500 1Kb] eundem sumopere iubet. Ibi diu conuersatus, post mortem Ricdagi marchionis incliti  Ekkihardo succedente et Bolizlauo ad propria remeante, sedem propriam reuisit . Posteaque Bolizlaui amiciciam firmiter acquirens, cum in Pragu [501 1Kb] cenam Domini celebraret, posteraque die, que est parasceue,  cum memoriam diuine [502 1Kb] passionis [503 1Kb] rite perageret, paralisi perculsus asportatur, et in hac infirmitate usque ad finem huius uite, quamuis ad tempus eualesceret, permansit. Sedebat [504 1Kb] 23 annos, 10 Kal. Septembris  ex huius carnis ergastulo eductus [503 1Kb] . In  huius uice Eid [505 1Kb] nostre congregationis frater, uir iustus et magne simplicitatis, ordinatur ortatu Gisileri archipresulis, de cuius inclita [506 1Kb] conuersacione multa ad edificationem nostram utilia, cum tempus fuerit, narrabo, nunc inceptis persistens.

6. Interim fautores regis Willehelmum comitem [507 1Kb] , duci nimis familiarem, in Wimeri [508 1Kb] possidentes, comperto eiusdem aduentu, illo festinant, ac iuxta uillam que Iteri dicitur  conuenientes, castra metati sunt, crastino contra eum bellaturi . Quod cum ducem protinus non lateret, Gisilerum huc misit archiepiscopum, qui uoluntatem eorum perquireret, pacemque, si potuisset ulla fieri racione, firmaret. Hic cum senioribus congregatis sue legationis aperiret secretum, dictum est ab his: si  regem suum et dominum reddere, nilque de rebus suis preter Merseburg, Walbizi  et Frasu  ad supramemoratum diem sibi detinere uoluisset, idque sacramentis credibilibus approbaret, quod tunc cum securitate eorum ex parte consolidata huic abire liceret; sin autem, quod eundi redeundique [509 1Kb] nullus uiuo patesceret locus. Quid plura? quicquid exposcunt, crastino impetrant, eumque ad Merseburg, ubi ductrix Gisla   longo tristis sedebat abcessu, hii discedentes ire permittunt. Is uero cum fidelibus suis singula queque discutiens, seque ob Dei timorem patrieque salutem a proposito [510 1Kb] recessurum suo ueraciter indicans, grates auxilii suimet ac bone uoluntatis condignas refert, et ut cum illo ad conditum pergerent diem, omnes  caritatiue postulat. uentum est ad Rara ab inperatricibus, in Papia humiliter diuinam consolationem huc usque prestolantibus, et ab uniuersis imperii ac regni principibus; fidelisque promissio ducis completur, data cunctis, qui ad regnum pertinebant, gratia sui abeundique licentia. Stella a Deo predestinati rectoris media die cernentibus uniuersis clara refulsit  . Fit unus laicorum atque clericorum in Christi laude concentus, ac prius repugnantium supplex affectus, conuenitque in unum dissona turba dominium. Rex [511 1Kb] a suimet matre auiaque diligenter succeptus, Hoiconis magisterio comitis conmissus est. Inter regem et ducem pax firmatur, usque ad supramemorata Bisinstidi prata, utrisque sua petentibus. Conuenientibus autem his, malorum  instinctu in malo discesserunt, sicque multum temporis stetit interuallum [512 1Kb] . Oritur autem inter hunc et prefatum Heinricum, qui minor dicebatur, magna sedicio que Herimanni [513 1Kb] comitis consilio postmodum finita, regis gratiam in Francanafordi [514 1Kb] et ducatum dedicius promeruit  .

7. Celebrata est proxima paschalis sollemnitas  in Quidelingeburg a rege, ubi quattuor [515 1Kb] ministrabant duces, Heinricus ad mensam, Conrad ad cameram, Hecil ad cellarium, Bernhardus equis prefuit. Huc etiam Bolizlauus et Miseco cum suis conueniunt, omnibusque rite peractis, muneribus locupletati discesserunt. In diebus illis Miseco semet ipsum regi dedit, et cum muneribus aliis camelum ei presentauit, et duas expediciones cum eo  fecit  In primo anno regni eius antistes Hillinessemensis Adwinus Kalendis Decembris obiit  , et Osdagus, eiusdem monasterii prepositus, successit. Quo sedente quinque annos et tunc expirante  , Gerdagus tunc cellerarius [516 1Kb] ordinatur. Et cum ille in 3 ordinationis sue anno Romam causa orationis petens reuerteretur, 7 Idus Decembris obiit  , et corpus eiusdem per singula diuisum membra in scriniis duobus ad monasterium suimet a consociis lugubriter delatum est. Hos antistites duos Gisilerus archipresul, casu ibidem adueniens, terre commendauit. Tunc [517 1Kb] Bernwardus [518 1Kb] , magister regis, facta eleccione consecratur  .

8. Multis bellorum asperitatibus Sclauos lacessere rex non desistit  . Orientales quoque aduersum  se presumentes insurgere deuicit. De occidentali parte quam plures arma sepius commouentes multosque depredantes, ui et arte is superare contendit. Puerilia non est opus numerare, longumque uidetur, que pro prudentibus is effecerit consiliatoribus, enarrare. Cometa parens  damna in pestilenciis subsequutura  indixit  . Imperator, iam factus uir, ut ait Apostolus, euacuauit que [519 1Kb] erant paruuli ; semperque Merseburgensis destruccionem ecclesie deflens, quomodo hec renouaretur, sedula mentis intentione uoluebat [520 1Kb] , et quamdiu in corpore uixit, hoc uotum perficere studuit monitis [521 1Kb] pie matris. Que talia, ut mihi Meinsuith [522 1Kb] post retulit, sicut ab ipsa percepit, in somnis uidit. Apparuit ei intempeste  noctis silentio, sanctus Christi adleta Laurencius, dextero mutilatus brachio: Cur, inquiens, quis [523 1Kb] sim, non interrogas? Et illa: Non audeo, infit, domine mi! Ille autem prosequitur: Ego sum, dicens, et nomen innotuit. Quod in me modo ipsa consideras, tuus effecit senior  eius persuasu seductus, cuius  culpa electorum Christi magna multitudo discordat. Post hec nati suimet commisit fidei, seu uiuente Gisilero seu moriente fieri potuisset. redintegrato episcopatu patris sui animam in nouissimo die ad eternam requiem renouaret. Hec, quamuis [524 1Kb] sexu fragilis, modeste tamen fiducie, et quod in Grecia rarum est, egregie conuersationis  fuit, regnumque filii eius custodia seruabat uirili, demulcens in omnibus pios, terensque ac superans erectos. De fructu uero uentris sui decimas Deo obtulit, filias suas, primam [525 1Kb] ad Quidilingeburg Aethelheidam nomine, alteram ad Gonnesheim [526 1Kb]  que Sophia dicitur  .

9. Eo tempore  Miseco et Bolizlauus inter se dissonantes, multum sibi inuicem nocuerunt  . Bolizlauus Liuticios suis parentibus et sibi semper fideles in auxilium sui inuitat; Miseco autem predicte inperatricis adiutorium postulat. Que cum tunc in Magadaburg fuisset, Gisilerum eiusdem archiepiscopum, comitesque hos, Ekkihardum, Esiconem, Binizonem, cum patre meo et eius equiuoco  , Brunone ac Udone ceterisque  compluribus eo misit. Qui uix cum 4 [527 1Kb] proficiscentes legionibus [528 1Kb] , ad pagum Selpuli dictum uenerunt, ac iuxta unam paludem, supra quam pons longus porrigitur, consederunt [528 1Kb] . Et ecce, in noctis silentio unus ex sociis Willonis, qui pridie ad perspiciendum suimet predium precedens a Bemiis captus est, euadens periculum imminens Binizoni primo indixit comiti. Tunc nostri eius ammonitione celeriter surgentes, se preparant, et in ipso iam uenientis aurore crepusculo missam audiunt, quidam stando, et alii super equos sedendo; et in ortu solis exeunt e castris, solliciti de euentu futuri certaminis. Tunc Bolizlauus cum suis uenit turmatim [529 1Kb] 3 Idus Iulii, et utrimque nuncii mittuntur. Et ex parte Bolizlaui quidam miles, Slopan [530 1Kb] nomine, ad perspiciendum  agmen nostrorum accessit, et reuersus inde interrogatur a domino qualis esset exercitus hic, si cum eodem potuisset pugnare, an non. Ortabantur enim hunc satellites sui, ut nullum de nostris uiuum sineret [528 1Kb] abire. A quo sic ei redictum  est: Exercitus hic [528 1Kb] quantitate paruus, qualitate sua optimus et omnis est ferreus. Pugnare cum eo tibi potis est; sed [528 1Kb] si tibi hodie uictoria euenit, sic prosterneris, ut fugiendo Miseconem inimicum te continuo persequentem uix aut nequaquam euadas [531 1Kb] , et Saxones tibi hostem [532 1Kb] in perpetuum acquiras. Si autem uictus fueris, finis est de temet ipso et de omni regno ad te pertinenti. Non enim remanet spes ulla resistendi [533 1Kb]  inimico te undiquesecus uallanti [534 1Kb] . Talibus alloquiis furor illius sedatur, et pace facta [535 1Kb] principes nostros alloquitur, ut qui contra eum huc uenirent, cum eo ad Miseconem pergere, et in restituendis suimet rebus se apud Miseconem adiuuare [536 1Kb] uoluissent. Hoc laudabant  nostri, et Gisilerus archipresul cum Ekkihardo, Esicone ac Binizone comitibus proficiscebatur cum eo, ceteris omnibus domum cum pace reuertentibus. Aduesperascente iam die, hiis omnibus arma [537 1Kb] sumuntur, et mox cum iuramento firmatis redduntur. uenit Bolizlauus cum nostris ad Oderam; ad Miseconem nuncius mittitur, qui diceret se [538 1Kb] in potestate sua auxiliatores suos habere. Si regnum sibi ablatum redderet, hos incolomes abire permitteret; sin autem omnes perderet. Sed Miseco huic  talibus respondit: Si uoluisset rex suos acquirere [538 1Kb] saluos aut ulcisci [539 1Kb] perditos, faceret; et si hoc non fieret, quod propter eos nil omnino perdere uoluisset. Hoc Bolizlauus ut accepit, saluis omnibus nostris, quecumque potuit ex locis circumiacentibus predatur ac incendit.  Inde reuersus urbem unam . . . [540 1Kb]  nomine possedit, et hanc cum domino eius, urbanis nil repugnantibus, acquisiuit, eundemque Liuticis ad decollandum dedit. Nec mora, diis fautoribus [541 1Kb] hec ostia ante urbem offertur, et de reuersione ab omnibus tractatur [542 1Kb] . Tunc Bolizlauus, sciens nostros ex parte Liuticiorum incolumes non posse domum sine eo peruenire, crastino dimisit eos crepusculo, ut ammoniti fuerant, multum properantes. Quod ut predicti hostes comperierunt [543 1Kb] ,  pone sequi maxima electorum multitudine mox nitebantur. Quos Bolizlauus uix [528 1Kb] compescuit talibus: uos, qui in meum huc uenistis auxilium, uidete ut hoc perficiatis bonum, quod incepistis, pro certo scientes quod hos, quos in fidem succepi meam et in bona pace dimisi, uita superstite mea nullum hodie pacior perpeti malum. Non est nobis honor nec consilium, hactenus amicos familiares nos nunc effici manifestos [528 1Kb] hostes. Scio magnam inter uos esse inimiciciam: et hanc ulcisci eueniunt uobis tempora hiis multo apciora. Hiis sedati eloquiis Liutici, duos ab eo detenti [544 1Kb] ibidem dies, et tunc inuicem salutantes antiquumque fedus renouantes, discescerunt. Et tunc illi infideles, qui nostros insequerentur, quia  pauci erant, ducentos milites eligerunt. Quod nostris  mox a quodam Hodonis [545 1Kb] satellite comitis inimatum est. Unde in ipsa accelerantes hora, Deo gratias! ad Magadaburg incolumes peruenerunt, hostibus se in uanum sic laborantibus.

10. Id ut primitus  audiuit, prosperitati eorum arrisit imperatrix. Sed quia de optima eius conuersacione parum mihi ad noticiam [546 1Kb] uenit, ideo superius strictim de inmensa eius nobilitate explicui. Hec occidentales tunc inhabitat regiones, que hoc nomine merito dicuntur, quia ibidem sol et o nis equitas cum obedientia et [547 1Kb] caritate mutua in occasum se uergit. Nox nil aliud est, nisi umbra terre [548 1Kb] , et hoc totum, quod indigene isti operantur, nil nisi peccatum. Hic predicatores sancti in uanum laborant, hic reges et ceteri principes modicum  ualent; predones et iusti persecutores dominantur. Multa sanctorum corpora in hiis partibus requiescunt; sed habitatores hos, ut uideo, spernunt preuaricantes. Sed ne quis me Crispini discipulum lippi esse arbitretur , de hiis sileo, quia ob inlicitas coniuncciones aliasque ineffabiles, uersucias hos prope interitum esse non dubito. Innumeras antistitum excommunicaciones spreuerunt, et propter hoc stare diu non poterunt. Hoc tantum una mecum, queso, Christi fideles orate, ut hii mutentur in melius, et ad nos numquam ueniat [549 1Kb] talis usus. Nunc autem de fine imperatricis predicte locuturus, que hunc precesserint signa narrabo. Anno Dominice Incarnationis 989  sol defecit 12. Kalend. Nouembris et 5. diei hora [550 1Kb] . Sed cunctis persuadeo  Christicolis, ut ueraciter credant, hoc non aliqua malarum incantatione mulierum uel esu  fieri, uel huic aliquo modo seculariter adiuuari posse; sed sicut Macrobius  testatur ceterique sapientes fieri asserunt, et id de luna  .  Et sequenti anno [551 1Kb] , consummato in bonis uite suimet cursu, in Niumagun [552 1Kb] infirmatur imperatrix [553 1Kb] atque ab hac uita 17 Kal. Iulii discedens, sepulta est ab Ewergero [554 1Kb] sancte Coloniensis ecclesie archiepiscopo, in monasterio sancti Pantaleonis  , quod datis inpensis Brun archipresul ibi requiescens construi precepit, presente filio ac multa pro remedio matris his confratribus largiente. Quod cum [553 1Kb] inclita inperatrix Ethelheidis comperiret, tristis protinus  effecta, regem tunc septem annos regi antem [555 1Kb]  uisitando consolatur, ac uice matris secum tamdiu habuit, quoad ipse proteruorum consilio iuuenum deprauatus tristem illam dimisit.

11. Huic bene nata  uirtutibus ornanti pater meus comes Sigifridus domi milicieque fideliter seruiuit, et in expedicione ad Brandanburg, qua ultime militauit, ab equo cadens, ualido corporis dolore fatigari cepit. Sensit insuper octauum sibi adesse annum, sic ei in somnis presignatum. Dormiens namque in Colonia his suscitatur denuo uerbis: Sigifride, uigila, et ab isto die post octo annorum curricula uitam te hanc finire presentem pro certo scias. Hunc prefinitum diem uigilanti semper animo preuidit, ac quibuscunque uirtutum fructibus ualuit, preoccupare non desistit. Me autem   , in Quidilingeburg apud suam materteram nomine Emnildam, que paralisi longo tempore laborauit, primo litteris bene adhuc instructum, sumpsit et Ricdago abbati secundo [553 1Kb] de sancto Iohanne in Magadaburg commendauit. Ibi tres annos ego conuersatus, in omnium festiuitate sanctorum ad sanctum Mauricium, quia ad altare  hoc me dare non potuit, fraternitatis consortio ab eo iunctus sum, proximaque sancti Andree natali magnum et ualde cunctis acceptabile conuiuium duos dies peractum est. Inde egressus et imminente quadragesima in ciuitate Wallibizi dicta infirmatus, Id. Marcii defensor patrie ac homo uerus, utriusque debitum persoluit nature. Quem mater sua, uenerabilis omni probitate Mahtildis, celeriter hunc prosecutura,  cum coniuge Cunigunda deflet. Namque tanto orbata solatio, cum immenso merore diem expectauit extremum, ac in eodem anno tercia Nonas Decembris fideliter migrauit ad Christum. 996 Dominice Incarnacionis anno [556 1Kb] patruus autem meus, nomine Liutharius, cui equaliter nobiscum hec hereditas contigit, matri mee antiquum renouans dolorem  multa intulit mala. et quamuis hec firme [553 1Kb] suimet fidei [557 1Kb] a matre sua sibi fuerit commissa, tamen omnibus eiusdem bonis eam priuare contendit. Quid multis moror? Inperatoris auxilio cuncta [558 1Kb] ei restituuntur [559 1Kb] .

12. Interea [560 1Kb] Atheldagus, archiepiscopus Bremensis, obiit  [an. 988], et Lieuizo successit,  qui papam Benedictum exulem a patria suimet, que sita est in confinio Alpium et Sueuorum, huc secutus, erga Deum et regem ad hunc honorem promeruit uenire. Sclaui iterum appetiti subduntur regi, renouatis iuxta Albim castellis, et in hieme aqua inundans et uentus ingens multum nocuit  . Aestas nimia frugibus, et seua mortalitas hominibus nimis nocuit  . Anno Dominice  Incarnationis 991 [561 1Kb] . Hilliwardus, sancte Haluerstidensis ecclesie uenerabilis antistes, qui me baptizauit [562 1Kb] atque confirmauit , templum Domini, quod ipse a fundamento edificans tunc ad unguem usque perduxit, 12 Kalendas Nouembris dedicauit  . Adfuit ibi tunc rex cum inperatrice Ethelgida et auia eius, abbatissa Mahtildis, et archiantistites hii:  Willigisus, Gisilerus et Liewizo, cum suis confratribus 16  . Festiuitas autem erat eadem Christi confessoris Galli, in cuius monasterio predictus presul edoctus est, et ideo semper studuit in hac celebritate suum perficere desiderium, et tunc inerat 24tus ordinationis sue annus. Hunc adiuuit in omnibus fidelis suimet capellanus Hildo, et prudentissime cuncta disposuit. Omnes Saxonie primates hic tunc conuenientes caritatiue succipiuntur. Numquam fuit [563 1Kb] ante nec post, ut ueraces affirmant, in diuinis laudibus et in negociis secularibus omnia plenius cunctisque acceptius peracta. In sequenti anno  in galli cantu primo lux ut dies ex aquilone effulsit, et unam sic manens horam, undique celo interim rubente, euanuit  . Fuere nonnulli qui dicerent  eodem anno uidisse [564 1Kb] tres soles et lunas tres ac stellas inuicem pugnasse. Et post hec  Ekbertus Treuerensis archiepiscopus, cuius successor Liutdulfus fuit  , et Dodo Mirmigendensis, post quem Suitgerus ordinatus est  , Erp quoque Ferdensis, cui Bernharius  tunc ibi prepositus subponitur  , obiere. Fames quoque ualida nostras oppressit [565 1Kb] regiones  . In tercio [566 1Kb] predicte dedicationis anno auuncuti mei a piratis capti sunt  [an. 995], ut in sequentibus patet. In quarto pestilencia [567 1Kb] cum fame et bello orientalibus ingruit, et rex Apodritos petit et Wiltios uastauit  .

13. Post hec rex in Magadaburg cum suis principibus  colloquium habuit, ad quod Heinricus, Bawariorum dux inclitus, uenit. Et cum inter hunc et [568 1Kb] Ratisbonensem [569 1Kb] Gebehardum longa haberetur contentio, cum bono ibidem finitur consilio. Et pius ille dux, qui omne suimet delictum continuis mundauit elemosinis, inde pergens ad Gondesem [570 1Kb]  , ubi domna Gerberg soror suimet erat [571 1Kb] abbatissa, egritudine premitur subitanea; et tunc uocans ad se equiuocum eius, talibus instruit: uade celeriter ad patriam, ac dispone regnum, ac numquam regi ac domino resistas tuo. Multum enim [568 1Kb] me penitet hoc umquam fecisse. Patris memor sis tui, quia numquam hunc in hoc seculo uidebis. Filioque mox abeunte, dux preclarus in infirmitate sua semper kirieleison ex corde clamans, migrauit ad Christum 5  Kalendas Septembris, sepultus ibidem in medio ecclesie coram sancte crucis altari [572 1Kb] . Quod cum filius eiusdem comperiret, electione et auxilio Bawariorum patris bona  apud regem optinuit. Eodem anno Thiedricus comes palatinus, et Sibertus frater eius, de hoc seculo transierunt  .

14. Ea tempestate nepos meus, marchio Heinricus  , Ewerkerum [573 1Kb] ,  Bernwardi [574 1Kb] , Wirciburgensis ecclesie episcopi militem egregium, set nimis, superbum cepit, et ob inlatas sibi iniurias in loco qui Lindinlog  dicitur excecauit. Rex autem de internuntiis ab episcopo id multum querentibus comperiens, hocque grauiter ferens, predictum comitem exilio relegauit, et post hec gratiam suimet huic dedit et apud antistitem digna  emendatione reconciliauit. Predictus presul post hec Liupoldum marchionem Orientalium et nepotem eius Heinricum ad missam sancti Kiliani, que est 8 Idus Iulii, ad se uocans , cum magna caritate eosdem habuit, et comes [568 1Kb] in sacra nocte post matutinam cum suis militibus ludens, ex uno [575 1Kb] foramine ab excecati amico sagitta uolante [576 1Kb] uulneratus est, et facta confessione 6 Idus Iulii exspirauit  , innocens in facto predicte accionis et in consilio. Hic postera die ibi [577 1Kb] sepultus merito defletur, quia sibi prudentiorem et in cunctis actibus meliorem nullum reliquit [578 1Kb] . Hiemps, que precesserat, asperitate et pestilentia nimioque [579 1Kb] frigore  et uento ac insolita siccitate plena erat  . In hac deuicti sunt Sclaui  .

15. Sed quia superius destruccionem Brandaburgensis ecclesie dixi, nunc qualiter ad tempus prefato subderetur regi [576 1Kb] , breuiter explicabo. Fuit in nostra uicinitate quidam miles inclitus, Kiza nomine  , qui a marchione Thiedrico aliter quam sibi placeret habitus est. Ob hoc, et quia facultas sue nequaquam impietati [578 1Kb] suppeteret [580 1Kb] , ad hostes perrexit nostros;  qui eundem in omnibus sibi nimis fidelem cognoscentes, supramemoratam urbem nobis sacius ad nocendum eidem commiserunt  . Hic postea nostris delinitus blandiciis, eam regie potestati cum semet ipso tradidit  . Unde Liutici [581 1Kb] nimio furore succensi, eum [576 1Kb] cum omnibus,  quas habebant, cateruis ilico petebant . Interea rex in Magathaburg fuit; et cum hoc compariret, quos ibi tunc habebat, celeriter eo misit, Ekkihardum marchionem  et tres [576 1Kb] auunculos meos  cum Fritherico comite palatino et patruo meo [582 1Kb]  . Et hii omnes eo cum suis uenientes, interrupti sunt ab hostibus se acriter irrumpentibus [583 1Kb] ; et una pars ex nostris in urbem uenit, alia uero, que remansit, cesis militibus nonnullis, rediit. Tunc rex, collectis undiquessecus sociis, illo properat, et hostes nostri, magnam uim defensoribus urbis inferentes, cum ultimam legionem uidissent, cito [576 1Kb] amotis lugierunt [584 1Kb] castris. Nostri autem in ereptione interius gaudentes kirieleison canunt, et aduenientes unanimiter respondent. Munita urbe presidio, rex  abiit, et eandem in sua potestate diu tenuit. Post hec Kizo ad Quidilingaburg cum ueniret, ciuitatem suam cum uxore et satellitibus suis perdidit; que omnia, urbe excepta, post [576 1Kb] recepit. Unus autem suimet miles Bolibut [585 1Kb] nomine, cuius consilio hoc totum, quamuis tunc absens esset, agebatur, ibidem dominabatur; et Kizo cum in his partibus post [576 1Kb] latenter nocere uoluisset, optimus miles cum suis interfectus est [586 1Kb]

16.  Et, sicut predixi  , tres auunculi [587 1Kb] mei, Heinricus, Udo et Sigifridus, cum Ethelgero ceterisque compluribus, piratis sua populantibus 9 Kalendas Iulii  nauibus occurrunt, factoque  inuicem certamine, Udo decollatur  . Heinricus autem cum fratre suimet Sigifrido et comite Elergero deuictus, dictu miserabile, a pessimis hominum captus deducitur [588 1Kb] . Hoc infortunium inter Christi fideles fama ualante mox dilatatur. Bernhardus dux, qui proximus fuit, nuntios quam propere misit, qui precium pro eorundem redemptione eis promitteret, et conueniendi pacifice ac locum colloquendi peteret. Parati sunt, pacem firmam [589 1Kb] et ineffabilem pepigerunt pecuniam. Quid autem ad hec primo rex [590 1Kb] , deindeque in nostris partibus omnis Christianorum larga benignitas debito humanitatis offitio inpenderit, explicare non suffitio. Mater autem mea tanto dolore intrinsecus commota. omne quod habuit, uel acquirere ullo modo potuit, pro fratrum ereptione  tribuit [591 1Kb] . Execrata uero piratarum [592 1Kb] turba cum maximam collecte pecunie partem inmensa suimet pondere perciperent, Heinrici uice filium eius unicum Sigifridum nomine cum Gareuardo et uulferemo [593 1Kb] , Ethelgeri autem loco auunculum eiusdem [576 1Kb] Thiedricum et amite sumet filium Olef uocatum succipientes, ut quod de promisso eis tesauro adhuc remansit eo uelocius colligeretur [594 1Kb] , eos abire Sigifrido solum remanente, permisit.  Hic quia filium non habuit, a matre mea remedium ab uno filiorum suimet postulauit. Que tam necessarie peticioni satisfacere desiderans nuncium [595 1Kb] ad abbatem Rigdagum  celeriter misit, qui fratrem meum Sigifridum, tunc ibi sub habitu monachico degentem, accepta licencia reduceret. Hic quia satis prudens uir fuit, cunctis  sollicite perquisitis, iniuste legationi resistit [596 1Kb] , et propter curam a Deo sibi creditam quod hoc facere non presumeret, respondit. Nuntius autem, ut ei iussum fuit, ad Ekkihardum, qui tunc custos ecclesie sancti Mauricii et magister erat scole, ueniens, ut me ob rem necessariam matri mee remitteret, supplex rogauit. ueni, et cum laicali habitu, quo apud piratas debui obses conuersari, prioribus adhuc indutus uestimentis, 5 feria profectus sum. Et in ipsa die Sigifridus de peruigili hostium custodia, qua multum uulneratus detinebatur, sic diuino euasit auxilio. Idem in angustia uehementi positus, cum Nodbaldo et Edicone, quomodo euaderet, plurimum semper uersans, precepit hos ueloci nauicula,  quantum his, qui eum detinebant, satis ualuisset ministrare de uino ac de ceteris appertinentibus  sibi deferre. Iussis tum sine mora completis, canes auari saturabantur [597 1Kb] ; factoque mane presbiter ad missam paratur, et comes cunctis absque custodibus solum, hesterno grauatis uino, ad proram lauaturus accedens, puppi parate insiluit. Extollitur clamor, presbiter quasi consiliator [598 1Kb] capitur, anchore  leuantur, remiges uelociter hos fugientes insequebantur. Quos comes uix euadens, cum littoris securitatem attingeret, ut prius ipse precepit, paratos inuenit equos, et ad ciuitatem suam Herseuel  dictam, ubi frater suus Heinricus et [599 1Kb] uxor eius Ethela tanti gaudii inscia fuit, pergere properauit. Hunc hostes pone sequuti, urbem, que littori [600 1Kb] uicina stabat, Stethu  nomine, incurrunt, eum curiose in  abditissimis querentes locis; et non inuenientes, feminis inaures ui rapiunt tristesque recedunt. Tali furore omnes succensi, crastino clericum et nepotem meum  cum ceteris obsidibus uniuersis, naribus ac auribus et manibus obtruncant, foris eos proiicientes in portum. Tunc fugientibus his, unusquisque a suis rapitur, merore inaudito insurgente. Ego autem, uisitatis meimet auunculis, remeaui Christo largiente incolumis, caritatiue a familiaribus meis susceptus.

17. In illo tempore Liudulfus, Augustensis episcopus uenerabilis, 8 Kalend. Augusti obiit ; et Geuehardus, elewangensis [601 1Kb] abbas ordinatur  . Interim  in quadam uilla Horthorp  dicta, natus est infans, dimidius homo,  posterioribus auce similis, dextram aurem et oculum leua minorem habens, dentes croco similes, sinistrum brachium absque 4 digitis solo cum pollice integrum; ante baptismum attonite uidens, et post nichil, quarta die moriens. Magnam hoc monstrum facinoribus nostris intulit pestilentiam  .  Predictus antistes Hilliwardus cum ecclesiam et gregem sibi commissum 29 annos gloriosissime uerus Isrelita regeret, 7 Kalendas Decembris exspirans, sepultus est extra ecclesiam infra claustrum, ubi ipse sibi prius parauerat domicilium. Et cum confratres eius in electione conuenire non possent, prepositus est hiis de capella regis Arnulfus, et Id. Decembris ordinatur, sicut ille uir sanctus  antecessor eius, dum adhuc ualeret, predixit cunctis tunc presentibus: Hunc, inquiens, hospitem  honorate [602 1Kb] , et quantum potestis illi seruite. Prouidere enim debet is uos post me. Et cum idem iam in agone exitus sui iaceret, uidit gloriam Dei; et uocato ad se uulfhario suimet capellano: uides, inquid, frater, aliquid? Et ille se nichil uidisse respondens, audiuit ab [603 1Kb] eo, quod caminata hec, in qua tunc iacebat, in qua duo antecessores [604 1Kb] sui obierunt, diuina maiestate plena fuisset. Et hec dicens transiuit de hoc [605 1Kb] carcere ad indeficiens lumen  .

18. Rex autem natale  Domini in Colonia fuit, et pacificatis omnibus in his regionibus, ad Italiam diu desideratus perrexit, in urbe Papia paschale peregit festum  . Dehinc Romam ueniens gloriose, nepotem suum Brunonem, Ottonis filium ducis   , in loco Iohannis pape nuper defuncti, cum omnium laude presentium [606 1Kb] [ statuit; in ascensione Christi, que tunc erat 12 Kalendas Iunii, anno etatis sue 15, regni autem 13, indictione octaua  [an. 996], ab eodem unctionem imperialem percepit, et aduocatus ecclesie sancti Petri efficitur. Post hec uero imperium illud priorum suorum more gubernauit, etatem suam moribus industriaque uincens.

19. In prima estate Adelbertus, Bemiorum episcopus, qui nomen, quod Woytech [607 1Kb] sonat, in baptismate, aliud in confirmacione percepit ab archiepiscopo Parthenopolitano, in eadem urbe ab Othrico [608 1Kb] superius memorato  litteris instructus, cum sibi commissos ab antique prauitatis  errore monitis diuini precepti [609 1Kb] amouere nequiuisset, omnes excommunicans, Romam ad excusandum se apud apostolicum uenit, eiusque licentia sub districta Bonifacii abbatis regula humiliter multo tempore conuersatus bono deguit exemplo. Postque [610 1Kb] cum permissu eiusdem patris Prucorum [611 1Kb] mentes a Christo alienas freno sancte predicationis edomare temptaret, cuspide perfossus, nono [612 1Kb] Kalendas Mai capitis abscisione optatum [613 1Kb] semper martirium solus ex suis percepit, absque omni gemitu, ut in ipsa nocte in sompnis ipse uidit, cunctisque fratribus predixit: Putabam, inquiens, me missam celebrare solumque communicare.  Sed nefandi sceleris auctores eum iam ex pirasse cernentes, ad augmentum sui sceleris diuineque ulcionis corpus pelago mersere beatum, caput sude conuiciando figentes ac exultando redeuntes. Quod Bolizlauus, Miseconis filius, comperiens, data mox pecunia martiris mercatur incliti cum capite [614 1Kb] membra  . Imperator autem Rome certus de hac re effectus, condignas Deo supplex retulit odas, quod suis temporibus talem sibi per palmam martirii assumpsit famulum. Eo tempore Bernwardus, sancte Wirciburgensis ecclesie, iussu cesaris ad Greciam missus, in Achaia moritur  cum maxima sociorum suorum caterua. Per quem quia plurima Deus faciat mirabilia, plures affirmant.

 20. Inperator autem a Romania discedens, nostras regiones [615 1Kb] inuisit , et accepta Sclauorum rebellione, Stoderaniam, que Heuellum [616 1Kb] dicitur, armato petens milite, incendio et magna depredacione uastauit, et uictor Parthenopolim rediit. Ob hoc hostes nostri Bardengau [617 1Kb] turmatim aggressi, a nostris sunt deuicti  . In illo certamine Ramwardus, Mindensis episcopus, fuit, qui socios arrepta in manibus cruce sua sequentibus signiferis precessit, et ad hec facienda potenter consolidauit. In illo die Gardulfus comes cum paucis occubuit  , ex [618 1Kb] hostibus autem maxima multitudo; ceteri relicta preda fugierunt.

21. Crescentius autem Rome, absente papa predicto, qui post benedictionem Gregorius uocabatur,  Iohannem Calabritanum, Theophanu imperatricis dilectum comitem et tunc Placentinum antistitem  , substituit, et sibi imperium tali presumptione usurpauit, inmemor iuramenti et magne pietatis ab Ottone augusto sibi illate. Insuper nuncii eiusdem a predicto inuasore capti, diligenti custodie traduntur  . Imperator mox ut hec audiuit, illo properans, domnum apostolicum sibi obuiare per internuncios postulauit. Iohannes autem supplantator hiis appropinquantibus fugit; sed postea a fidelibus Christi et cesaris captus, linguam cum oculis ac naribus amisit. Crescentius uero Leonianum ingressus claustrum [619 1Kb] ,  imperatori resistere  frustra temptauit. Namque inperator Dominicam resurrectionem Rome celebrans, post festiuos dies instrumenta bellica preparans, post albas domum Thiederici  , ubi ille peruersus sedebat, Ekkihardum marchionem impugnare iussit. Qui eandem perdius et pernox lacescere non desistens, tandem per machinamenta alte constructa ascendit, et eundem decollatum uoce imperatoria per pedes laqueo suspendit  , et timorem cunctis presentibus ineffabilem intulit. Gregorius autem papa cum magno honore intronizatur  , et cesar sine omni infestatione deinceps dominabatur.

22. uidetur mihi optimum, quedam eiusdem temporis facta memorare, que nonnullis puerilia et multum mirabilia esse uidebantur, sed hec a Deo  predestinata in suis uirtutibus agnoscuntur. uir felicis memorie comes profecto Ansfridus, uir omni inquam bonitate conspicuus, alto progenitorum germine  , dum adhuc esset puerulus [620 1Kb] , cum omni lege mundana a patruo suo Rodberto [621 1Kb] , Treuerice ciuitatis episcopo, tum diuina adprime est institutus; inde a patruo suo, scilicet suo equiuoco, 15 comitatuum comite, strennuo domino Brunoni, archiepiscopo Agrippinensi, traditur [622 1Kb] ad res militares. Sic bone indolis adolescens penes ipsum cottidie proficiebat, donec primi Ottonis magni imperatoris, Romam cum exercitu iam acquisituri, mancipatus est seruitio. Cui in inicio militie eius iniunxit, ut tentorium suum, quod adeo pulchrum uidebatur, cottidie poneret e regione contra imperiale  et spatam suam duceret, ut in hoc probaret, si palatinis se agiliter initiaret. Hoc ideo tam gratanter suscepit, quia psalmos oris eius dulcissimos [623 1Kb] , hunc per deuia sequens [624 1Kb] quasi delectationis causa auiculis insidiando, sine detractione [625 1Kb] frequentare occultius potuit. Romam sane predicto cesare ingrediente, non minimum confisus in iuuene, fecit eum spataferium suum, dicens: Dum ego nodie ad sacra limina apostolorum perorabo, tu gladium continue super caput meum teneto. Nam fidem Romanam antecessoribus nostris sepius suspectam non ignoro. Sapientis enim est, aduersa queque longe adhuc posita cogitando prenoscere, ne forte improuisa ualeant superare. Deinde redeundo ad montem Gaudii, quantum uolueris, orato. Inde uero reuersus, abbatiam que  dicitur Torna  de hereditate propria construxit, in qua filiam suam abbatissam, plurimarum Deo  deuotarum sanctimonialium matrem, assensu pontificis constituit, sanctoque Lantperto pro remedio anime sue ex integro tradidit.

23. Huius uero omnipotentis Dei famule quia mentionem fecimus, quod nostris temporibus per eam Dominus operatus est, silentio non preteribimus. Hospitalitatis non oblita, tante dapsilitatis circa egenos et peregrinos extitit, ut quadam die de uino nil sibi uel sororibus beneficentie [626 1Kb] communicationisque causa pretermisit. Hoc dum celleraria sibi nuntiasset, ait: Equo animo esto, cara, et confortare. Dei enim gratia satis nobis poterit dare. Statimque solita more ante crucem prostrata in oratorio sancte Marie cepit orare, uinumque in uase funditus pridie exhaustum crescere cepit, quoadusque  superfluxit. De quo non tantum sanctimoniales, sed et quam plures diu ad laudem Domini biberunt circummanentes uel aduentantes. Interea contigit ut domina Hereswit [627 1Kb] comitissa, ipsius scilicet coniux reuerenda, in curte sua, qui dicitur Gilisa, cepit egrotare, que statim uelut mortis presaga future festinauit ire ad Torna. Quo dum pre nimio dolore nequiret peruenire, in domo cuiusdam maioris remansit in itinere. Qui, sicut ipse nobis retulit, nimie ferocitatis canes habuit, quorum latratum ipsa infirma grauiter sustinuit. Hospes ut audiuit, festine precatus ab ipsa, hos libentissime uoluit capere, uel ad ultimum, si potuisset, eciam occidere. Horum dum neutrum potuisset, mirabiliter accidit ut nullus eorum postea quiuit latrare, donec sancta  Dei ancilla obdormiuit in pace. Quam secus monasterium communis [628 1Kb] laboris comes sancte simplicitatis in secretario sepeliuit. Huius cameraria multis annis fuit ydropica. Huic uisum est in uigilia natalis Domini, quod ad sepulchrum domine sue candelas deberet afferre; quod et fecit. Mox dum matutine laudes celebrarentur, exiuit, solutionem habuit, sana coram omni populo rediit.

24. Post discessum autem domine ipsius felix comes, non de terreni operis casu desperatus, sed in uirtutis uolatu eo ipso subleuatus, mente disposuit, ut monasterialem uitam subiret, sicubi maioris obediencie regulam inueniret. Quod dum in exordio per intentionem agitur, a tercio Ottone imperatore ad episcopatum Traiectensem per Notgerum, Leodii  pontificem, summa necessitate uocatur . Illud profecto dum audiuit, capellam Aquensem introiit,  et mundi dominam exorauit ut, si esset a Deo, canonice perficeretur, si non, misericorditer annullaretur. Sed postquam Euergerus, Coloniensis archiepiscopus, suffraganeorum consensu imperatori sibique in [629 1Kb] medium consuluit, uellet nollet ad episcopum acclamatur  . Non multo post quinque curtes de sua proprietate beato Martino tradidit, fideli inquam fideiussori talionis earum. In senectute ergo sua, caligantibus iam oculis ipsius, factus est monachus. Septuaginta duos pauperes propria manu cottidie pauit. Illorum quippe infirmioribus, camerario precedente, cecus ipse ab imo uallis ad summa montis balneum portans preparauit in nocte, et mutatoria ceteraque necessaria corporis prebuit, iubens eos in pace recedere, ut sic sua opera obnubilare  ualeret. In eodem monte monachorum congregationem ordinauit  , a quorum prioribus scopis est sepius castigatus, dum auderet resistere eorum iussionibus. Quicquid ad ultimum acquirere potuit, pauperum manibus tribuit. Auiculis etiam in hieme manipulos super arbores ad manducandum intuitu pietatis in monte suo ponere [630 1Kb] fecit. Sub clamidis absconso continue uestiebatur cilicio. A natali Domini usque ad sancte crucis inuentionem infirmabatur, quo temporis spatio ultra tres panes non manducauit Appropinquante iam carnis eius dissolutione, crucem in fenestra, que ibi post caligationem oculorum eius facta fuit, uidit et circumstantibus se uidere manifestauit, laudans Deum et dicens: In circuitu tuo, Domine, lumen est, quod numquam  deficiet. Tandem sacrosancti uiatici perceptione munitus, doctus tota expectatione iudicem diligere, atque, ut ita dixerim, timendo presencialiter rennuit timere perpetualiter. Multum in sancte Dei genitricis intercessione, cui se suaque dederat, confisus, tamdiu signaculo sancte crucis sese signauit, quoadusque obdormiens in pace manu simul et mente quieuit. Post cuius obitum Traiectenses nudis pedibus et armatis manibus uenerunt, flentes, orantes et domesticis dicentes: Pro Dei nomine date nobis pastorem nostrum, quo portetur ad sue sedis tumulum. Quo contra reuerende uite abbatissa, eius scilicet filia sanctissima, cum capellanis et militibus respondit: In eodem loco debet sepeliri, ubi e uita presenti a Deo est permissus exui. Peruentum est ad hoc, ut  armati ex utraque parte periculosissime conuenire et plures uita deberent carere, nisi quod domna abbatissa  se in medio eorum prostrauit, et adeo pacem inter illos uel ad momentum rogauit. Interea uidebatur militibus, quod ex illa parte, qua fratrum fuerant officine, ab aqua Ema nominata ad montis supercilium ipsius traherent [631 1Kb] sarcofagum. Quod dum niterentur, corpus a Traiectensibus sustollitur, et leuissime, sicut ipsi iurant adhuc, ultra aquam ducitur. Sic nutu Domini fortior pars delusa est militum. Post translationem corporis sacri fragrancia miri odoris percepta est in uia, que ultra tria miliaria ueracissimorum hominum, sicut ipsi testantur, nares perfudit et pectora.

25. Reuocemus ad memoriam, quod miserabiliter Gisilero archipresuli]  incuria [632 1Kb] sui contigit damnum. Imperator ob defensionem patrie Harnaburg  ciuitatem opere muniens necessario, eam 4 ebdomadas ad tuendum huic commisit. Qui fraude ignota ad placitum a Sclauis uocatus, cum parua multitudine exiit. Alii namque precesserunt, et quosdam in urbe reliquit. Ecce autem unus e consociis eiusdem a silua erumpere hostes prodidit. Congredientibus uero tunc ex utraque parte militibus, archiantistes, qui curru uenit, equo fugit alato , ex suis mortem euadentibus paucis. Sclaui uictores preda interfectorum 6 Nonas Iulii [633 1Kb] sine periculo pociuntur  , et archiepiscopum sic elabisse conqueruntur. Custodiuit tamen, quamuis sic lugubriter mutilatus, urbem ad dictum diem Gisilerus, tristisque reuersus, obuiam habuit patruum meimet marchionem Liutharium, cuius  curam ciuitas predicta tunc respiciebat: firmiterque ei eam committens abiit. Accessit autem comes, et ut urbem uidit incendio fumigantem, archiepiscopum remeare per internuntium frustra petiit. Ipse autem ignem in duobus locis iam alte ascendentem extinguere temptans, cum nil omnino proficeret, portam hostibus patentem derelinquens, domum mestus reuisit; et accusatus post apud imperatorem, imputatam sacramento purgauit culpam. Post 9 dies predicte cedis mater mea, Cunigund [634 1Kb] nomine, tercia Idus Iulii in ciuitate Germeresleua expirauit  .

26.  Ekkihardus [635 1Kb] ex nobilissimis Thuringie australis natalibus huius  genealogie ortum ducens, cum gradatim ad uirilem pertingeret etatem,  parentelam suimet omnem tam morum quam actuum grauitate [636 1Kb] inclitorum [637 1Kb] honorat; quia,  ut legimus: dedecorant bene nata [638 1Kb] culpe [639 1Kb] . Is post multas bellorum asperitates, quas cum patre suo Guntherio [640 1Kb] , ab honore suo diu suspenso, perpessus est, ad gratiam imperatoris secundi [Ottonis [641 1Kb] ] et ad patriam honorifice cum remearet, Thietmari comitis uiduam et Bernhardi ducis [642 1Kb] sororem, nomine Suonehildam  , in matrimonium sibi copulauit, ex eaque primogenitam nomine Liudgerdam acquisiuit filiam. Liutharius autem ex clara Thuringie septentrionalis prosapia editus, cum uir factus etatem uirtutibus superaret [643 1Kb] ; cumque secundo multum karus esset Ottoni, eius auxilio quandam matrimonium [644 1Kb] , Godilam nomine, ex occidentali regione nobiliter natam  , cum licentia Wirdunensis Wigfridi presulis consobrini  eius, sibi in coniugem desponsauit et acquisiuit, que peperit ei in tertio decimo etatis sue anno primogenitum, patris sui nomine appellans Wirinharium [645 1Kb] . Sed cum due propagines iste, puer inquam et puella, ex tam nobilissime uitis radice emersissent, iamiam paulatim ad maturitatem fructus pertingere inclitis uirtutum scalis nitebantur. Sed Liutharius comes, ut puelle illius formam et conuersationem bonam primo persensit, qualiter eam  consociaret filio suo, mentis secreto semper uoluit. Et ad ultimum erumpens, per fideles internuntios Ekkihardo tunc marchioni desiderium diu latens [646 1Kb] aperuit ac celeriter inpetrauit. Conuenientibus tunc in unum familiaribus eorundem, promisit legitime Ekkihardus Liuthario, eandem se filio  suo daturum in uxorem, more suo et iure presentibus cunctis optimatibus affirmans. Qui [647 1Kb] cum tercio Ottoni multum placeret, et apud eundem inter alios primates plurimum ualeret, nescio qua causa deprauatus, pactum firmissime stabilitum interrumpere quam maxime conatur. Quod mox Liutharium non latuit, et ut hoc ne fieret, anxia mente uoluebat. Imperatore et Ekkihardo pariter tunc in Romania commorante , commissa erat regni istius cura uenerabili abbatisse Mathildi, de qua [648 1Kb] superius memoraui, in cuius ciuitate Quidilingaburg [649 1Kb] nuncupata puella hec educabatur. Fit publicus in Darniburg  abbatisse totiusque senatus in unum conuentus. Interim Wirinharius, ut arbitror, non consilio patris, sed amore uirginis et  ob metum manifesti [650 1Kb] dedecoris, cum confratribus  meis Heinrico, Fritherico ceterisque militibus optimis urbem prefatam ascendit, sponsamque suam et reluctantem et clamantem ui auferens, cum suis ad Wallibiki letus et incolomis peruenit. Quod cum abbatissa ab certo comperiret legato, grauiter commota cunctis  hoc principibus lacrimis queritur obortis, rogans ac precipiens, ut armati omnes publicos hostes celeriter insequerentur, ac [651 1Kb] ut captis seu occisis uirginem sibi reducere conarentur. Nec mora, iussa hec miles armatus accelerare contendit, et priusquam urbem munitam adtingerent, eosdem per compendiosa itineris interruptos, ui capere uel occidere seu effugare anhelauit. Compertum est autem a uiatoribus, quod hi, quos insequebantur, ualida manu clausisque portis, notis iam  gauderent presidiis; nulli patere ingressum; aut uelle mori, aut se ibi [651 1Kb] defendere, et numquam ulli [652 1Kb] sponsam reddere. Quo audito admodum tristis effectus, reuertitur. Liutharius autem, et cum eo Alfricus senior, milesque comitis Ekkihardi Thietmarus proficiscentes, uoluntatem sponse perquirunt, seque ibidem tunc manere malle quam reuerti, satis certi ab eadem effecti, domne abbatisse [653 1Kb] ceterisque hec responsa intimabant. Consulenti tunc de talibus primates abbatisse, dictum est ab bis, quod sibi uideretur optimum, in Magadaburg fieri conuentum, huc sponsum cum contectali uenire, auxiliatores quoque omnes aut se reos ibi presentare, aut damnatos fugere. Sicque factum est . Confluente maxima illuc multitudine,  Wirinharius cum suis cooperatoribus nudis prouoluitur pedibus, uxorem reddit. ueniam de commissis sibi suisque auxilio principum [654 1Kb] promissa emendatione promeruit. Sed uenerabilis in omnibus Mahtildis finito colloquio Liuderdam [655 1Kb] secum duxit, non pro retentione, sed pro timoris [656 1Kb] magni confirmatione.

27.  Bone autem [657 1Kb] suimet uoluntatis propositum preuentu subitanee mortis interruptum est. Namque post paucos dies, cum hec ad locum a Deo sibi paratum ueniret, continuo infirmata, Bernwardum [658 1Kb] , sancte Hillinessemensis [659 1Kb] ecclesie tunc pastorem, uocauit, et accepta ab eo quam postulauit indulgentia, 8 Idus Februarii hominem exuit interiorem [660 1Kb] , sepultaque est in ecclesia ad  caput aui suimet regis Heinrici  . Hoc funere  inperatrix Aethelheidis [661 1Kb] mater eiusdem supra modum turbata, ad imperatorem nuntium misit, qui et obitum eius huic innotesceret [662 1Kb] , et equiuocam suam sororem eius huic succedere postularet. Cesar piis assensum prebens desideriis, amite suimet necem deflet, et abbaciam dilecte suimet germane per Becelinum portitorem [663 1Kb]  uirga a longe commisit aurea, et ut ab episcopo benediceretur Arnulfo, precepit. Aethelheidis [664 1Kb] autem inperatrix urbem, que Celsa  uocatur, interim [665 1Kb] edificans, collectis ibidem monachis, omnibusque perfectis, in eodem anno 16 Kal. Ianuarii gaudens appeciit, de quibus orta fuit  ; cuius fideli seruitio iusta recompensans premia Deus, ad tumbam eius plurima hodie operatur miracula. Papa quoque  Gregorius, bene dispositis Rome omnibus, 2 Nonas Februarii obiit, Gerberto sibi mox succedente [666 1Kb] .

28. Post hec imperator Gisilerum archiepiscopum, eo quod duas teneret parrochias, in sinodo accusans Romana, iudiciati  eum sententia ab offitio suspendi ac per internuntios ab apostolico eundem illo uocari precepit  . Qui tunc paralisi percussus, cum huc uenire nequiret, Rotmannum misit clericum, qui iuramento, si aliter non crederetur, se excusaret. Datis tum induciis differtur, usque dum inperator cum comprouincialibus episcopis hoc discutere ualuisset. Postea cesar, auditis mirabilibus, que per dilectum sibi martyrem Deus fecit Aethelbertum, orationis gratia eo pergere festinauit. Sed cum Ratisbonam ueniret, a Gebehardo,  eiusdem ecclesie antistite, magnifico honore susceptus est , comitantibus secum Ziazone tunc patricio  et Robberto oblacionario cum cardinalibus. Nullus imperator maiori umquam gloria a Roma egreditur neque reuertitur. Huic Gisilerus obuiam pergens, gratiam eius quamuis non firmam promeruit, et comitatur. Cesar autem ad Citicensem perueniens urbem, a secundo Hugone, eiusdem sedis prouisori tercio, ut decuit imperatori, suscipitur. Deindeque recto itinere Misnensem tendens ad ciuitatem, a uenerabili Egedo, huius ecclesie episcopo, et a marchione Ekkihardo, qui apud eum inter precipuos habebatur, honorabiliter accipitur.  Decursis tunc Milcini terminis, huic ad Diedesisi pagum  primo uenienti Bolizlauus---qui maior laus non merito, sed more antiquo interpretatur---parato in loco, qui Ilua  dicitur, suimet hospicio,  multum hilaris occurrit. Qualiter autem cesar ab eodem tunc susciperetur, et per sua usque ad Gnesin [667 1Kb] deduceretur, dictu incredibile ac ineffabile est  . uidens a longe urbem desideratam, nudis pedibus suppliciter aduenit, et ab episcopo eiusdem [668 1Kb] Ungero uenerabiliter succeptus, ecclesiam introducitur, et ad Christi gratiam sibi inpetrandam martyris Christi intercessio profusis lacrimis inuitatur. Nec mora, fecit ibi archiepiscopatum, ut spero legitime, sine consensu tamen prefati presulis, cuius diocesi omnis hec  regio subiecta est; committens eundem predicti martyris fratri Radimo [669 1Kb] , eidemque subiiciens Reinbernum, Salse  Cholbergiensis ecclesie episcopum, Popponem Cracuensem [670 1Kb] , Iohannem Wrotizlensem [671 1Kb] , uungero Posnaniensi [672 1Kb] excepto; factoque ibi altari, sanctas in eo honorifice condidit reliquias. Perfectis tunc omnibus, imperator a prefato duce magnis muneribus decoratur, et quod maxime sibi placuit, trecentis militibus loricatis  . Hunc abeuntem Bolizlauus comitatu usque ad Magadaburg deducit egreio, ubi palmarum sollemnia celebre peracta sunt. Secunda feria archiepiscopus eiusdem loci imperatoris edictu priorem suscipere sedem rogatus, data internuntiis magna pecunia, inducias usque ad Quidilingeburg uix impetrauit. Fit  illuc magnus senatorum concursus; paschalia eciam ibi peraguntur gaudia; et habito in 2 feria sinodo, iterum  Gisilerus uocatur. Hic infirmitate oppressus ualida, a predicto excusatur Rotmanno, et in multis a Waltherdo tunc preposito defenditur. Indicitur huic concilium in Aquisgrani [673 1Kb] , quo ipse cum suis ueniens, iterum ab archidiacono Romane sedis alloquitur. Qui sapienti consilio usus, generale sibi postulat dari concilium; sicque indiscussa dilata sunt hec omnia, usque dum hec Deus finire dignatus est nostris propicius temporibus.

29. Imperator antiquam Romanorum consuetudinem iam ex parte magna [674_675* 1Kb] deletam suis cupiens  renouare temporibus, multa faciebat, que diuersi diuerse sentiebant. Solus ad mensam quasi semicirculus factam loco ceteris [675 1Kb] eminenciori sedebat. Karoli cesaris ossa, ubi requiescerent, cum dubitaret, rupto clam pauimento, ubi ea esse putauit, fodere quousque hec in solio inuenta sunt regio, iussit. Crucem auream, que in collo eius pependit, cum uestimentorum parte adhuc imputribilium sumens, cetera cum ueneratione magna reposuit  . Sed quid memorem singulos eiusdem accessus et recessus per omnes suimet episcopatus et comitatus?  Cunctis apud Transalpinos bene dispositis, Romanum uisitabat imperium, Romuleasque peruenit ad arces; ubi ab [675* 1Kb] apostolico ceterisque cepiscopis magnis laudibus  suscipitur.

30. Post hec  Gregorius, qui cesari ualde carus erat, dolo eum capere nisus, occultas tendebat insidias. Quibus collectis et ex inprouiso aduersus eum iam insurgentibus, inperator de porta cum paucis euasit, maxima suorum caterua sociorum inclusa; et uulgus numquam suis contentum dominis malum huic pro ineffabili pietate restituit  . Deinc nuntio suimet omnes cesar sibi familiares conuenire illuc rogat et precipit, demandans singulis quibusque, si umquam de honore sui uel incolumitate curarent, ad ulciscendum eum ac amplius tuendum armato ad se milite properarent. Romani autem, manifestati tunc sceleris culpa [676 1Kb] erubescentes, seque inuicem supra modum redarguentes,  omnes inclusos emisere securos, gratiam imperatoris et pacem modis omnibus suppliciter expetentes. Quos ubicumque uel in ipsis uel in rebus suis cesar ledere potuit, uerbis eorundem mendacibus diffidens, nocere non tardauit. Omnes regiones que Romanos et Longobardos respiciebant, sue dominacioni [677 1Kb] fideliter subditas, Roma solum, quam pre ceteris diligebat ac semper excolebat, excepta, habebat. Conueniente tum cum Heriberto, sancte [678 1Kb] Agripine archiepiscopo, plurima fidelium turba, inperator letatur; et quamuis exterius uultu semper hilari se simularet, tamen conscientie secreto plurima ingemiscens facinora, noctis silentio uigiliis oracionibusque intentis, lacrimarum quoque riuis abluere non  desistit.  Sepenumero omnem ebdomadam, excepta 5 feria ieiunus perducens, in elemosinis ualde largus exstitit. Appropinquantem eius obitum multa preuenere  importuna [679 1Kb] . Namque nostri duces et comites, non sine conscientia [680 1Kb] episcoporum, multa contra eum conspirare nituntur [681 1Kb] , Hienrici ducis, postea successoris sui, ad hoc auxilium postulantes. Hic ultima patris suimet et equiuoci [682 1Kb] monita, qui in Gonneshem [683 1Kb] obiit ac requiescit, memori seruans in pectore, et sibi hactenus in cunctis fidelis, nullum his prebuit assensum. Inperator hoc statim comperiens et patienti ferens animo, in Paterna [684 1Kb] urbe pustellis interiora prementibus et interdum paulatim erumpentibus infirmatur  . Qui facie clarus ac fide precipuus, 9 Kal. Februarii  Romani corona imperii exiuit ab hoc seculo , suis insuperabilem relinquens merorem, quia tempore eo non fuit ullus largior ac  per omnia clemencior illo. Alfa et O  misereatur eo [685 1Kb] , tribuens pro paruis magna, pro temporalibus sempiterna.

31. Hii autem, qui extremis eius intererant, hec tam diu celebant, quoad exercitus undique tum dispersus per internuntios colligeretur. Tunc tristis turba dilecti senioris corpus comitata, magnas bellorum asperitates 7 dies continue perpessa est; nullaque securitatis certitudo ab hostibus concessa est, nisi tum dumtaxat, quando ad Bernam perueniunt ciuitatem. Exin cum ad  Pollingun  , curtem Sigifridi presulis Augustane uenirent, ab Heinrico duce suscepti, lacrimis eiusdem uehementer iterum commoti sunt. Quos singulatim, ut se in dominum sibi et regem eligere uoluissent, multis  promissionibus hortatur; et corpus imperatoris cum apparatu imperiali, lancea dumtaxat excepta, quam Heribertus archipresul clam premittens, suam sumpsit [686 1Kb] in potestatem. Archiepiscopus autem custodia parumper detentus, relicto ibi pro uadimonio suimet fratre, cum licentia abiit, ac sacram mox lanceam remisit. Is cum omnibus, qui huc inperatoris funus sequebantur, excepto antistite Sigifrido, duci tunc non consenciebat, neque omnino [687 1Kb] denegabat, sed quo [688 1Kb] melior et maior populi tocius pars se inclinaret, libenter assensurum pronunciabat. Dux uero cum his Augustanam attingens urbem, dilecti senioris intestina duabus lagunculis prius diligenter reposita, in oratorio sancti presulis Othelrici, quod in honorem eius Liudulfus, eiusdem  ecclesie episcopus, construxit, in australi parte monasterii sancte martyris Afre sepulture honorabili tradidit, et ob anime remedium sue 100 [689_694 1Kb]  mansos proprie hereditatis concessit. Deindeque dimissa cum pace magna multitudine, ad ciuitatem suam, que Noua uocatur  , corpus cesaris prosequitur. Posteaque ab equiuoco suimet Heinrico, cuius sororem uiuente  inperatore [690 1Kb] iam duxit, suppliciter exoratus, tandem corpus, ualedicens singulis, ad loca destinata  dimisit.

32. Interim principes Saxonie, comperta senioris sui nece inmatura, ad Frasam curtem regiam, quam tunc Guncelinus comes ex parte inperatoris in benefitium tenuit, tristes conueniunt, Gisilerus archiepiscopus Magadaburgensis cum cepiscopis, Bernhardus dux, Liutharius et Ekkihardus ac Gero marchiones, cum optimatibus regni, de statu rei publice tractantes. Comes autem Liutharius ut perprimo  persensit, Ekkihardum se uelle exaltare super se, archiepiscopum predictum et meliorem procerum partem in secretum foras uocauit colloquium, hoc omnibus dans consilium, ut iuramento firmarent, se nullum sibi dominum uel regem communiter uel singulariter electuros ante constitutum in Werlo colloquium. Quod ab omnibus laudatum, excepto Ekkihardo, et collaudatum est. Hic se paululum a regni fastigio dilatum grauiter ferens erupit: O Liuthari comes, inquiens [691 1Kb] , quid [692 1Kb] aduersaris? Et ille: Num, inquid, currui [693 1Kb] tuo quartam deesse non sentis rotam?  Sic [694 1Kb] interrupta est eleccio, et fit uera antiquorum [694* 1Kb] relacio, quod unius noctis intermissio fiat unius anni dilacio, et illa usque in finem uite huius prolongacio. Tempore  predicti cesaris monasterium in Hillesleuo [695 1Kb] a Sclauis combustum est , eductis sanctimonialibus; et eodem die multi ex nostris sunt interfecti [696 1Kb] .

33.  Equidem ab incepto multum deuians, tandem reuertar, exequias inperatoris succincte [697 1Kb] perstringens. Cuius corpus cum ad Coloniam ueniret, primo susceptum est ab archiepiscopo eiusdem ciuitatis Heriberto. Ad monasterium sancti Seuerini post palmas 2 feria, ad sanctum Pantaleonem [698 1Kb] 3 defertur feria, ad sanctum Gereonem 4 die. In cena Domini ad sanctum Petrum portatur, ubi penitentibus more ecclesiastico introductis et indulgentia resolutis, anime presentis corporis ab archipresule remissio datur, a consacerdotibus autem [699 1Kb] memoria  exposcitur, lacrimabiliter autem a populo  supplici impenditur. 6 feria illucescente [700 1Kb] funus eleuatum, ad Aquasgrani sancto perducitur in sabbato; die uero dominica in ecclesia sancte Marie semper uirginis in medio sepelitur choro. Inpensa ab eo cunctis pietas obnixe oraciones fletusque suasit perducere concrepantes. Dominice resurrectionis festa, angelorum ac hominum gaudia communiter gratulabunda, propter fragilitatem [701 1Kb] conuenientium non ualuerunt digna ueneracione compleri, quia peccatis hoc promerentibus suis agnouerunt pariter uindictam Dei. Acquirat anime istius ueniam cum lacrimis, quicumque sit professione fidelis [702 1Kb] Deo, quod is [699 1Kb] nostram renouare studuit ecclesiam conatu mentis summo. Percipiat in terra uiuentium semper adoptatam  communionem  piorum cum bonis Domini indefectiuis, qui semper [699 1Kb] studuit misereri miseris.

34. Maxima pars procerum, qui hiis interfuerunt exequiis, Herimanno duci  auxilium promittunt ad regnum acquirendum et tuendum, Heinricum mencientes ad hoc non esse idoneum propter multas causarum qualitates. Longabardi autem, audito [703 1Kb] imperatoris discessu, de futuris nil solliciti, neque de dignis penitentie fructibus cupidi, Hardwigum  sibi in regem elegerunt, destruendi pocius gnarum artis quam regendi, ut in diuino iudicio ipsis past claruit huius rei auctoribus. Sed hec posterius exponenda [704 1Kb] relinquens, ab eo incipiam scribere, qui pietate diuina et uirtute sua omnes [705 1Kb] aduersum se umquam erigentes humiliauit, et ceruice flexa  sibi honorem inpendere cegit. Et hic quintus in ordine, secundus in nomine, notet quinti [706 1Kb] titulum libri.

35. Et [707 1Kb] quia omne, quod in huius planicie operis asscribendum est, ordinatim ponere nequeo, in consequentibus sensim recolligere equidem non erubesco. Iterantis [708 1Kb] enim uaria uicissitudine fruor, qui recte semitis [709 1Kb] ductum nunc ob asperitatem, interdum autem propter ignorantiam flexuosa callium uarietate mutat. Unde Miseconis, Poleniorum incliti ducis et in superioribus libris ex magna parte signati, residuum explico  factum. Hic a Bemia regione nobilem sibi uxorem senioris Bolizlaui duxerat sororem, que sicut sonuit in nomine, apparuit ueraciter in re. Dobrawa enim Sclauonice  dicebatur, quod Teutonico sermone Bona  interpretatur. Namque hec Christo fidelis dum coniugem suum uario gentilitatis errore implicitum esse perspiceret, sedula reuoluit anguste mentis deliberacione, qualiter hunc sibi sociaret in fide [710 1Kb] , omnimodis placare contendit, non propter triformem mundi huius nociui appetitum, quin pocius propter future mercedis laudabilem ac uniuersis fidelibus nimis desiderabilem fructum. Hec sponte sua fecit ad tempus male, ut postea diu operari ualuisset bene. Namque in Quadragesima, que coniuncionem [711 1Kb] predictam proxima sequebatur, cum a se abstinentia carnis et affliccione corporis sui decimacionem Deo acceptam offerre conaretur, dulci promissione a uiro suimet propositum frangere rogatur. Illa autem ea racione consensit, ut alia uice ab eodem  exaudiri facilius potuisset. Quidam dicunt, eam in una carnem manducasse quadragesima, alii uero tres. Audisti [712 1Kb] nunc, lector, delictum eius; modo  considera fructum eligantem pie uoluntatis illius. Laborauit enim pro conuersione coniugis sui, ac exaudita est a benignitate Conditoris sui, cuius infinita bonitate persecutor suimet studiosus resipuit, dum crebro dilecte uxoris ortatu innate infidelitatis toxicum euomuit, et in sacro baptismate neuam originalem detersit. Et protinus caput suum et seniorem dilectum membra populi hactenus debilia subsequuntur [713 1Kb] , et nupciali ueste recepta, inter ceteros Christi adoptiuos [714 1Kb] numerantur. Iordan, primus eorum antistes, multum cum eis sudauit, dum eos ad superne cultum uinee sedulus uerbo  et opere inuitauit. Tunc congratulantur legitime [715 1Kb] coniugati, predictus mas et nobilis femina, illisque subdita omnis familia gaudet se in Christo nupsisse [716 1Kb] . Post hec peperit bona mater filium longe sibi degenerem et multarum perniciem genitricum, quem fratris sui nomine Bolizlaui [717 1Kb] appellauit, hunc inquam, qui in eadem primo latentem maliciam aperuit, deindeque in uiscera seuit, ut in sequentibus a me manifestum fit.

36. Sed cum mater eiusdem obiret  , pater eius unam sanctimonialem de monasterio quod Calua dicitur, Thiedrici marchionis filiam, absque canonica auctoritate duxit. Oda fuit nomen eius, et magna erat presumptio illius. Spreuerat enim sponsum celestem, preponens ei uirum  militarem,  quod cunctis ecclesie rectoribus et maxime  antistiti suimet uenerabili Hilliwardo displicuit  . Sed propter salutem patrie et corroboracionem pacis necessarie non uenit hoc ad discidium, sed reconciliacionis continue remedium salubre  . Namque ab ea Christi seruitus omnis augebatur, captiuorum multitudo ad patriam reducitur, uinctis catena soluitur, reisque carcer aperitur; et ut, spero, ei magnitudo perpetrati facinoris a Deo remittitur, cum in ea tante pietatis dilectio cognoscitur. Legimus autem quod is frustra Dominum [718 1Kb] placare studeat, qui incepte propositum nequicie omnino prorsus non abiiciat. Hec genuit uiro suimet tres filios, Miseconem, Suentepulcum et . . . . . . . . [719 1Kb]  , cum magno honore ibi degens usque ad finem uiri, accepta cum quibus fuit et prolicua de quibus  uenit.

37. Sed [720 1Kb] anno Dominice incarnationis 999 [721 1Kb]  , regni autem tercii Ottonis 10 et 8 Kalendas Iunii [722 1Kb] prefatus dux iam senex et febricitans ab exilio hoc ad patriam [723 1Kb] transit  , relinquens regnum suimet plurimis diuidendum, quod postea filius eiusdem Bolizlauus  , nouerca et fratribus [724 1Kb] expulsa, excecatisque familiaribus suis Odilieno atque Pribuuoio, uulpina calliditate contraxit in unum. Hic ut tantum solus dominaretur, ius ac omne fas postposuit. Duxit hic Rigdagi [725 1Kb] marchionis filiam, postmodum dimittens eam ; et tunc ab Ungaria sumpsit uxorem, de qua habuit filium Besprim, nomine, similiter expellens eam. Tertia fuit Emnildis [726 1Kb] , edita a uenerabili seniore Dombremiro, que  Christo fidelis ad omne bonum instabilem coniugis sui mentem declinauit, et [727 1Kb] immensa elemosinarum largitate et abstinentia utriusque [728 1Kb] maculas abluere non desistit. Peperit hec duos filios, Miseconem et alium, quem dilecti senioris sui nomine pater uocauit; filias quoque tres, quarum una est abbatissa, secunda  nupsit Hirimanno comiti  , tercia filio regis Wlodemiri, sicut dicturus sum.

38. Inperatoris autem predicti gratia et hortatu gener Heinrici, ducis Bawariorum, Waic [720 1Kb]  , in regno suimet episcopales cathedras faciens, coronam et benediccionem accepit. Nec sileo quoddam miraculum temporibus prefati cesaris Rome celitus exortum. Nam cum ducis Herimanni milites monachorum  sancti Pauli prata ui sua comprehenderent,  suppliciter ab hiis sepe rogati discedere noluerunt. Et continuo nubes uarie ascendunt, fulmina micant, terrorem dominicum monstrantes; tonitrus terribilis protinus subsequitur, ac ex eorum numero optimos quatuor occidens, ceterosque fugans, pauperes Christi in hoc [728* 1Kb] mundo non esse contemptibiles ostendit. Protector enim est talium misericors  Deus, et hos honorantes [729 1Kb] ac in necessitate sua exaudientes, digna retribucione prouehit, eorumque persecutores aut hic, quod leuius habetur, aut in futuro, quod est grauius, punit. Cesaris eiusdem soror, Mahtild nomine, Herimanni comitis palatini filio Ezoni [730 1Kb] nupsit. Et hoc multis displicuit; sed quia id non ualuit emendare legaliter, sustulit hoc unicus frater illius pacienter, dans ei quam plurima,  ne uilesceret innata sibi a parentibus summis gloria  . In temporibus suis Conradus, Sueuorum ductor egreiius  , ac eiusdem frater Heribertus comes, necnon Hodo inclitus marchio  , pro dolor! morte momentanea depressi [731 1Kb] sunt. Sigifridus autem, predicti marchionis filius, in Noua urbe  , ubi pater suus requiescit, inter monachos diu in eodem habitu conuersatus, cucullam proiecit, laicalem suscipiens uestem. Qui ab Ekkihardo abbate suo et Gisilero archipresule uocatus ad sinodum, Parthenopolim [732 1Kb] uenit, et quamuis inuitus, pristino habitu indutus, iudiciali sententia, duodecimus ipse, sacramentis exsoluit, exemplo unius, qui Rome simili sententia se in conspectu prefati inperatoris purgauit. Patres eorum spirituales  plenum super se testimonium habuere; sed iudicibus, ut uereor, corruptis, absque omni suimet culpa eosdem perdidere.

39. Memorare  etiam mihi libet Franconis episcopi Wormacensis breuem uitam, qui iuuenis ac omni probitate cluens cesari augusto placuit; et cum eundem sue coniunctum familiaritati in diuinis pollere sedulo uidisset, mortuo predicte ciuitatis antistite Hillibaldo  , eidem succedere fecit. Qui unum dumtaxat annum sedens, in Italia obiit, ibidem sepultus  . uellem libentissime, si umquam fieri potuisset, ut optimorum quorumlibet memoria per inutilium opera meimet manuum presentibus ac posteris quadam nouitate accepta floruisset; ut hii  omnes, etsi hoc non delectati, pro pietate tamen sua  apud Deum omnipotentem recordentur [733 1Kb] mei. Agnosco [734 1Kb] enim memet ipsum, et minus quam debeo ac in baculi fragilitate harundinei [735 1Kb] nil prorsus confidens, iustis suffragatoribus me peccatorem supplex committo. uoluit quoque imperator capellanos suimet Herponem de Haluerstidi ac Raconem de Bremun episcopali gradu sublimare; et hiis in lecto ob infirmitatem ualidam iacentibus, pastoralem baculum dedit; sed uterque sine sacerdotali unccione discescit. Quid uero de hoc dicere possim, ignoro, cum numquam de talibus aliquid legi uel etiam audiui. Cognitor omnium Deus hec solus ordinauit et scire potest.

40.  Ilii duo, quamuis pii, tamen inter episcopos non debent asscribi, quia in benedictione  hiis consortes non ualuerunt effici. Razo autem iussu dilecti senioris sui ossa supra dicti pape Benedicti, sicut ipse prelocutus est, de Hammaburg Romam reduxit. Namque pater uenerabilis, domnus inquam apostolicus, dum in exilio esset, in Christi seruitio studiosus, cumque adhuc aquilonaris hec pars optata pace gauderet: Hic, inquit, fragile corpus meum debet resolui; et post hec omnis ista regio gentili gladio desolanda ferisque inhabitanda relinquitur, et ante translationem meam non uidebit [736 1Kb] indigena pacem firmam. Quandocumque uero domi resideo, apostolica intercessione paganos quiescere spero.

41. In tempore prefati cesaris multi obiere pii, quorum uitam ignoro, ac propterea de hiis sileo.  De quorum numero quedam cometissa, nomine Christiana [737 1Kb] , predii suimet, quod in Stuwi [738 1Kb]  ciuitate habuit, magnam partem sancto tradidit Mauricio in Magadaburg. Hec uite huius celerem cursum cum in Christo uiuens pertransiret, 8 Idus Marcii ad diu optati thalamum sponsi gaudens uenit; quod Gisilero archipresuli [739 1Kb] tunc [740 1Kb] Parthenopolitano  in Quidilingeburg tunc moranti sic manifestatum est. Apparuit ei quidam uir, dicens ei: Scisne, quod omnis milicia celestis exercitus se preparat ad aduentum Christo fidelis anime ac ad condignam susceptionem talis sponse? Iam enim uenit ad remunerationem atque ad eterne mansionis beatam  spem. Qui cum euigilaret, Waltherdo tunc preposito primitus innotuit; et cum is uenerabilem matronam  ex hac luce eadem nocte, qua hec uisa sunt, migrasse mox audiret, seniori refert, et uisionem suam dixit esse completam. Hec bona queque conscientie tegens [741 1Kb] secreto sue, fuit ceteris matronibus [742 1Kb] , que apud modernos [743 1Kb] sunt, longe dissimilis, quarum magna pars menbratim iniuste circumcincta, quod uenale habet in se, cunctis [744 1Kb] amatoribus ostendit aperte. Cumque sit in hiis abhominatio Dei et dedecus seculi, absque omni pudore coram procedit speculum tocius populi [745 1Kb] . Turpe est ac nimis miserabile , quod peccator unusquisque non uult delitescere [746 1Kb] , sed ad irrisionem bonis et ad exemplum malis presumit procedere.

42. In diebus illis nupsit Mahtild sanctimonialis,  filia Thiederici [747 1Kb] marchionis, cuidam Sclawo, nomine Prebizlauo. Que post [748 1Kb] a Brennebrugensis [749 1Kb] iniusto prouisore  ciuitatis Bolibuto [750 1Kb] ,  capta, in tantum constricta est, ut neque Dominicam natiuitatem, nec aliam sollempnitatem uel ieiunio congruenti preuenire uel festiuis celebrare gaudiis potuisset. Ubi quendam puerum genuit, quem lugubriter educauit, posteaque tante solutionem miserie et abbaciam in Magadaburg [751 1Kb]  indigna percepit. Cuius uir antea [752 1Kb] a confratribus geminis Ugione ac Ufficone 5 Kalendas Ianuarii occubuit  . Huius frater, Liudulfus nomine, deposito clericatu arma sumens ultricia, multum nocuit nostris, captus autem a cesare, iterum restitutus est gradui pristino.

 43. In temporibus predicti cesaris fuit in urbe Parthenopolitana quidam decanus, Hepo nomine, hilaris homo et ualde utilis in monasterio, et maxime in choro. Qui cum iam senex et in cunctis actibus suis maturus esset, paralisi subito percussus obmutuit; sed summi auxilio medici psalmos optime potuit cum confratribus canere; ad cetera uero parum ualuit aspirare. Et in hac mirabili re laudanda uirtus Christi cognoscitur, que seruienti [753 1Kb] sibi fideliter uires suggerere in multis approbatur. Sed cum uenerabilis pater, in relicto habitu monachico se nimis peccasse, facta confessione tunc [754 1Kb] ingemuisset,  idque ortatu fratrum in receptione eiusdem emendare uoluisset, non longe post Nonas  Ianuarii obiit, sepultus ad sanctum [755 1Kb] Iohannem cum ceteris confratribus, cum quibus uiuere deberet,  si sic humana fragilitate fieri posset. Predicte autem custos ecclesie Ekkihardus, cognomine Rufus, arte grammaticus et tunc magister schole, cum in una dierum altare magnum et aureum gemmisque optimoque ornatum electro, si aliquid in eo deesset, considerare uoluisset, ex inprouiso ab eodem deprimitur; et ex hac collisione tardatus, pecuniam suimet diu congregatam, larga manu distribuendam Waltherdo commisit preposito, et post paucos dies 2 Nonas Septembris spiritum fidelem exalauit  . Quem non in aliqua re accuso; sed hoc ueraciter scio, quod si quis sanctum offendit Mauricium, dampni subsequentis non ignoret periculum. Huius [756 1Kb] thesaurum quidam iuuenis instinctu diabolico cum nocte tenebrosa furari uoluisset, in primoque  aditu trepidare incipiens desistere iam studuisset, ut ipse post retulit, uocem quandam ad hec audacter [757 1Kb] agenda exortantem audiuit. Sed ille miser sumpta ibidem corona, celeriter in ipsa est captus [758 1Kb] , fractisque cruribus rote superpositus.

44.  Nec lateat te lectorem cuiusdam fratris mei constantia Huswardi; ad quem iuxta me tunc [759 1Kb] dormientem cum diabolus, insidiator noster callidus, in nocte crebro accederet, ac prope eum iacendi locum frustra peteret, ad ultimum, ut sibi pro accipienda mercede uoluisset seruire, suppliciter rogauit. At ille pius uotique non inmemor dominici, ut promissum sibi premium inprimis ostenderet posteaque responsum suimet perciperet, postulauit.  Tunc is: Consimili, infit, brauio  , quo meum in occidente nuper ditaui ministrum, te mihi consensurum remunerabo. Auditis talibus alloquiis, presbiter hic uenerandus, ut sepe antea consueuerat, signo sancte crucis et increpacionibus asperis hunc effugauit; cumque in occiduis partibus quendam clericum ob criminis sui magnitudinem laqueo suspensum esse comperiret, nobis omnibus et antecedens ac [760 1Kb] consequens intimauit. Et mirum est, cum omni dominica die ad dormitorium illud [760 1Kb] Christi crux uera portaretur, ille malignus talia facere est ausus.  In illo itaque anno predictus frater, uictor ut spero effectus, ac de commissis penitentia ductus, 7 Kalendas Martii seculare periculum euasit. Quem agonizantem mater sua, Berhta nomine, iam [760 1Kb] decrepita  consolatur, geminum patienter ferens dolorem. Namque tunc erat annua dies filii suimet Beuonis,  optimi militis, cui prius oculos abstulit marchio Ekkihardus  .

45. Nec taceam Merquardi uisionem confratris nostri. Hic, ut ipse mihi gemens retulit, ductus est in cimiterium commune, ubi sepulchrum nimis incensum uidit, et a ductore suo sic allocutus est: In hanc ardentem tu debes cito proiici foueam; et Rodulfus te sequi deberet, ni modo in limine Ludgeri [761 1Kb] conuersus staret. Ambo enim hii fuerant monachi in monasterio confessoris predicti, qui locum hunc, Helmanstidi uocatum [761* 1Kb] , proprietate [762 1Kb] sua construxit tempore Karoli imperatoris magni, frater Hildigrimi, Cathelauensis episcopi sancteque Haluerstedensis ecclesie rectoris primi, quam tenuit 47 [763 1Kb] annos, [761* 1Kb] discedens ab hoc seculo, regnante tunc  Luduuico imperatore pio, Dominice incarnationis 827 anno. Liuderus [764 1Kb] autem primus Mirmingerdeuordensis eclesie pastor a Carolo cesare effectus est,  et optime ordinata suimet parrochia et loco Wirdunun ex propriis constructo inpensis, anno dominice [765 1Kb] 808 premium celeste recepit  . Post quem predictus imperator [766 1Kb] nil nisi quinos uixerat annos, emittens spiritum 5 Kalendas Februarii [767 1Kb]  , 71 etatis sue anno, regni autem 47, imperii uero 14. Predictus autem presbiter in [768 1Kb] hoc anno, quo hec uidit, habitum resumere pristinum et obedientiam uouit, et non longe post 18 Kalendas Mai obiit. Hec que de confratribus meis dixit [769 1Kb] non arguendo, set potius, ut cauti simus et bonos imitaturi, obsecrando locutus sum.

 46. Regnante tertio Ottone, Albi  , filius Guncelim [770 1Kb] , a satellite suo in quadam silua ob inutilem causam occisus est. Cuius comitatum cum beneficio iuxta Mildam iacenti Gisilerus archipresul accepit. Huius camerarius et confrater meus Gunterus [771 1Kb] , mortuo Dodone Asanbrunensis [772 1Kb] ecclesie episcopo  , carus imperatori et sepe fideliter seruiens, Italiam uenit. Cumque ibidem clementer susciperetur et in omnibus exaudiretur, in sequenti nocte uidit Christi martires Crispinum atque Crispinianum ad se uenientes, et si suum uellet accipere episcopatum interrogantes [760 1Kb] . Quibus cum responderet : Deus uult et uobis placet, perfixus est ab hiis duabus hastis; et mox [768 1Kb] euigilans, nullatenus  per semet ipsum potuit exurgere. Crastino autem cesar ut eius infirmitatem comperit, fidele promissum [773 1Kb] compleuit. Post hec idem conualescens  domum rediit, acceptaque consecratione, cum magno dolore uixit pene 4 annos, 8 Kalendas Decembris hec mutans temporalia in eternaliter manentia. Nescio, si quid [774 1Kb] Deo uel sanctis martyribus suis in eo displicebat. Hoc uidi et de ceteris audiui quod uir iustus et bene timoratus fuit, mitis et castus, et sicut hii, cum quibus modo requiescit, asserunt, plurimum nunc ualere apud Deum, ut signis probatur in multis. Ego hoc ueraciter scio quod reum non bis uindicat Deus in id ipsum.

47. Predictorum [775 1Kb] uero reuerenciam martirum, in libris antiquioribus satis lucentem, lector, ut a me cognoscas, unam rem profero quam frater meus Brun, in noua educatus Corbeia et eiusdem altaris seruus, de priorum relatu suorum mihi indicauit. Tempore predicti  abbatis Liudulfi  , in omnibus bonis admodum memorandi, erat quidam iuuenis confrater suus et regularis monachus; qui cum in sibi commisso tunc moratus officio supranominatorum reliquias martirum solito more secum  ueheret, incurioseque tractaret, persensit in pena celeriter subsequenti, quod peccauit in martires Christi. Namque moritur carnaliter, qui sanctis Dei seruire neglexit spiritualiter. Et [776 1Kb] ut hoc predicto abbati innotescerent [777 1Kb] ante ianuas ecclesie exeunti illo [778 1Kb] nocte obuiauerunt. Quos ut primum aspexit, timore magno perculsus substitit silentiumque seruauit. Cui protinus talia dicunt: Cur non interrogas, pater, qui simus, uel ob quam rem huc uenissemus? Qui cum retulisset eis, quod non auderet, audiuit mox ab illis nomen eorum  et causam, et quod hoc inultum non relinqueretur. Discedentibus autem hiis, abbas confratribus suis hec indicauit, dicens: Mortuus est ille iuuenis, qui in nostra nunc erat obedientia, de incustodita [779 1Kb] sanctorum, quos secum habuit, reuerentia. Heu mihi, talia umquam consentienti! Et non longe post uenit nuncius, qui hec uera esse affirmaret et corpus eiusdem [780 1Kb] adduci intimaret. uenerabilis autem uir nec huic obuiam exire [781 1Kb] uoluit, nec fratres more solito illud suscipere sinit; sed iratus ad truncum [782 1Kb] talia fatur: Quare tu, proterue, eos, qui cum unigenito Dei uiui filio cum honore  habentur magno, neglegenter tecum ducere uel post tale facinus huc ausus es absque supplici interuentu ullatenus uenire? Decanus  autem defunctum fratrem pro possibilitate sua excusans, tale a patre suo responsum accepit: Mi frater amate, scis que seruus ad oculum in tuo  conspectu is egerit; quid uero absentialiter fecerit, ignoras; ego autem optime perpendo [783 1Kb] qui hunc in tormentis grauibus nunc intellego. Et modo nostrorum intercessionem patronorum supplex peto, ut per hos diuina pietas mihi innotescat, quando ei a se laxato mihi liceat peccatori absolutionem facere et communionem dare. Asperum nimis est eculeo [784 1Kb] recalcitare, et hominibus indecens, irata maiestate indulgentiam exhibere. Post hanc uocem pius abba ad oratorium, speciale suimet in rebus anxiis asilum, nudis pedibus uenit, et more solito in se et aliis humanam fragilitatem deflens, placauit Deum, et soluit reum; et protinus cum multis gratiarum accionibus exsurgens, diuina potestate coram fratribus cunctis defuncto crimen remisit, et corpori eclesie communionem  ac sepulture dedit.

48. Nunc, lector, audisti de contemptu sanctorum grauem penam; modo accipies de amore continuo salubrem medicinam. Fuit olim sub tempore Godescalki [785 1Kb] abbatis  quidam monachus nomine Aluricus, cui in capite suo [785* 1Kb] multum nocuit migranea, que duplex est, aut ex gutta, aut ex uermibus [786 2Kb] . Sed cum eundem iam pene deficientem confratres custodirent, casu accidit, ut singulariter egredientes hunc dumtaxat solum relinquerent. Tunc e cloaca egressi sunt demones, libros speciales in manibus habentes, eorumque [787 1Kb] lectione graui infirmum de suis actionibus inscriptis in uanum terrentes. Namque inclitus Christi martir uitus ilico ingressus, eisdem [788 1Kb] fugam manu indixit, et iuxta  eum stans consolatur eum, et quis esset protinus ei intimauit, ac data benedictione, surgere eum iussit et hec mandata predicto abbati celeriter deferre: uidesis [789 1Kb] ut tot ammoniciones nostras sic incuriose non accipias, ne in posterum uacua lamentacione gemas. Pro uero enim assero tibi. si amplius inobediens mihi eris, a Deo contempneris, et te [790 1Kb] adhuc superstite alium in tua sede dominum uidebis. Hec ut puer [791 1Kb] sanctus per monachum egrotantem prenotauit, abbas neglegens [792 1Kb] postea persensit. Inde bonorum crebros hortatus hominum seruare, consilium nimis est salubre; quanto magis horum, qui merito suimet  inter filios Dei feliciter  computati uoluntatem  eius sciunt in euentu [793 1Kb] futurorum. Quicumque temerarius sapienti non innititur consilio, uidebit quis [794 1Kb] sit in semet ipso. De talibus plurima habemus exempla, que imitatores suos ad elaboratum perducunt brauium, cum ueniunt ultima.

49. Augusto sepe memorato Gisilerus archipresul multum carus fuit, quod Ekkihardum marchionem primo latenter momordit, posteaque paululum emersit, cum hunc in omnibus sibi priorem esse non sine graui dolore persensit. Interim predicti comitis [795 1Kb] subditi quoddam furtum in oppido Goresin dicto  fecere, quod nostri protinus inultum non reliquere. Namque eos coram suis comprouincialibus accusatos laqueo suspenderunt, quia hoc prefato seniori, ut iustum erat, innotescere non nouerunt. Ob hoc furor  comitis nondum extinctus accenditur [796 1Kb] , et miles eiusdem hec ad uindicanda armari iubetur. Rambaldus [797 1Kb] ab eo unice dilectus, collecta multitudine grandi, predictam circumdedit uillam, uirosque omnes cum bonis, que possederant, capiens, secum abduxit ad urbem suam. Nec ullum ex hiis soluerat, nisi quem precium graue postea  redimerat. Qualiter autem tale facinus reconciliaretur, nostros id mihi conquerentes cum interrogarem, nullam subsequi emendationem, ab hiis audiui et grauiter ingemui. Si in hac prouincia aliquid ualeret lex diuina, non sic insaniret secularis potentia [798 1Kb] . Dico enim presentibus atque futuris, quod non potest hec causa senescere, uel sine sacerdotali districcione finiri legitime. Unusquisque potest, in quantum uelit, tacere,  sed successori suo indiscussam racionem nequaquam ualet abalienare; et in quocumque loco [799 1Kb] aliquid [800 1Kb] tale oritur, ibi canonica auctoritate finitur. Si consentiret [801 1Kb] uoluntas cepiscoporum, sicut legitur in Actibus apostolorum, non sic corroboraretur pertinax presumpcio iniquorum. Cum aliquis ex numero illorum recte inpugnatur ab alio, quolibetcumque id fieri potest modo, defenditur [802 1Kb] , et non est hoc excusacio, set ad multum deteriora quedam iniusta sibique in posterum nocens confortatio. Ergo redeant ad unanimitatem, qui fideliter credant in unitatem, ut eo fortius confundant uenenatam peruersorum  conspirationem. Et hec dicta sufficiant.

 50. Nunc  autem de quodam confratre [803 1Kb] meo, nomine Conrado, pauca loquar, ne [804 1Kb] sit apud me in aliqua obliuione, qui proximos suimet dilexit diuina iussione. Hic archiepiscopi Geronis auunculus fuit, et ad peragendam iugem Christi seruitutem [805 1Kb] , ut in homine potest fieri, uoluntas atque efficacia in eo pariter conuenit. Audiui namque ab eodem sepissime quod, postquam aliquid cantando uel legendo publice conpleuit, iterum se id facturum studiosus optauit. Numquam inobediens prepositis suimet erat, sed eos caritate continua [806 1Kb] cum ceteris confratribus subiugauerat. Sed tam uenerabilis persona cesari predicto ubi primo fit nota, mox ab illo efficitur amata propinquitatique suimet coniuncta. Hunc, ne dignitatem optatam et ab augusto sibi propositam  perciperet, mors inmatura inpedit, eundemque ab hac luce [807 1Kb] 5 Kalendas Septembris abstulit. Hic genitus in Saxonia, pausat in Italia, quem filium spiritualem flet Parthenopolis inclita.

51. Quam egreios proceres in hac urbe uidi, quorum laudabilem uitam pro debito nec sum imitatus, neque memoriam eorum post solutionem carnis  assequutus. Heu me misero [808 1Kb] ! qui tot tantisque immerito sum coniunctus in fraternitate, sed longe dissimilis existo in condigna conuersacione. Ego in peccatis iam pene mortuus, ut spero, uiuam in lucido conspectu Dei eorundem meritis refocilatus,  quia, etsi in hoc seculo parum boni operatus sum, tamen defunctorum semper memor sum. uoluntas mea interdum bona est; sed quia eidem uires aptas suggerere [809 1Kb] non studeo, parum prodest. Semper me accuso, sed sicut debui reatum non soluo; sumque ideo in omnibus corrigibilis [810 1Kb] , quia me non conuerto ad eum qui est super omnia laudabilis. Agnosce  , lector, procerem [811 1Kb] , et uidebis in me paruum homuntionem, maxilla deformem leua, et latere eodem, quia hinc olim erupit semper turgescens [812 1Kb] fistula. Nasus in puericia fractus ridiculum de me facit. Idque totum nil questus essem, si interius aliquid splendescerem. Nunc sum miser, nimis iracundus, et ad meliora inflexibilis, inuidus, subsannans alios, ipse deridendus, nulli  pro debito parcens, glutto  et simulator, auarus et detractor, et ut hec  conuicia merito illata concludam, peior sum quam possit dici uel ullatenus estimari [813 1Kb] . Unicuique sit fas non solum muttire [814 1Kb] , quin pocius in aperto [815 1Kb] , quia peccator sum, dicere, et post correptionem fraternam congruit suppliciter orare. Multi a populo laudantur, nisi pauca res eis obstaret, quod inter optimos haberentur, et quia uerum est, hominibus de perfectione iusta nimis deesse, quid [816 1Kb] prodest de inferioribus hiis tale quid [816 1Kb] promulgare? Omnis laus in fine canitur, et moralis conuersacio igne probatur [817 1Kb] .



LIBER QUINTUS [818 1Kb] .


  Heinricus scandit, postquam puerilia uicit,
Ardua uirtutum cretus [819 1Kb] de stemmate regum.
Huic pater Heinricus dux, et genitrix erat eius
Gisla, suis meritis equans uestigia regis
Conradi, patris, Burgundia regna tenentis.
Nutrit preclarum Wolfgangus  presul alumnum,
Qui sequitur dominum toto conamine Christum.
Postque necem patris ductor successit herilis  ,
Eius et imperium longe spectat quoque clauum  .
Maxima pars regni, Sclauo uastata crudeli,
Multum letatur, quod ab huius pace potitur
Sedibus optatis iustoque  , rapacibus altis 
Prorsus depulsis ac dira lege sedatis.
Inflatos omnes contra se deprimit hostes,
Demulcens socios iocundo famine cunctos.
 Si quo deliquit modicum, statim resipiscit,
 Fructibus ac dignis curabat uulnera carnis
Utilis ecclesie cunctis miseratur ubique.
Mersburg, si scires huius pia uota, sitires
Aduentum tanti rectoris, et inclita Christi
Munera laudares, condignaque premia ferres.

1.  Largifluus diuine pietatis respectus, humane necessitati, non nostri merito, sed sue miserationis munere gratuito superhabundans, fidelium corda suorum ad laudis amorem sue et ad referendas ei grates accendit, ac me, stultum ingenio, prepeditum eloquio ac in omnibus neglegentem [820 1Kb] et nimis ociosum, bonos in hoc imitari compellit. Magnus [821 1Kb] est enim Deus, ut Dauid testatur, et laudabilis ualde ; cuius sapiencie numerus non inuenitur ullus, qua omnia ex nichilo creauit,  hominemque solum dumtaxat conformauit . Qui dum talia inmemor beneficiorum [822 1Kb] non perpendit, iumentum in suo stercore conputrescens iuste apellatur. Sed quicumque hoc uerbum gnoti seaucton [823 1Kb] , in superliminaribus templi antiquitus notatum  , intra se memoriter retinere, omniaque que in uerbis seu operibus facienda sunt , in nomine Domini, ut sanctus ammonet Paulus, satagit inplere, ille est, qui a Patre Deo in Filium optatus, denario, quamuis tarde ueniat, remuneratur diurno . Hec ego considerans, quia retributione condigna sancte Trinitati et indiuidue unitati respondere nullatenus ualeo, sancti Iohannis Baptiste intercessionem , ut corde et corpore ad hoc idoneus reddar, supplex efflagito. De temporibus autem hiis, in quibus respexit  Deus ecclesiam nostram obprobriumque eius auferre dignatus est, leciori mente et laciori stilo scribere pietatemque ducis Heinrici, summa preordinacione [824 1Kb] in regnum electi, conor retegere. De quo post mortem imperatoris cuidam uenerando patri reuelacione diuina sic dictum est: Recordaris, frater, qualiter cecinit populus: »Deo nolente uoluit dux Heinricus regnare,« nunc autem debet Heinricus diuina predestinacione [825 1Kb] regni curam prouidere. Omnia, que ad diuina uel humana pertinebant, hunc pre ceteris [826 1Kb] sibi tunc contemporalibus, nollent, uellent, ad regnum promouebant. Sed quis ex nostra regione ei obesset scrupulus, paucis iam prescribens, occidentalium iniquam presumpcionem, neque consilio neque prudentia neque fortitudine contra  Deum ualentem, enucleabo.

2. Herimanuus [827 1Kb] , Alamannie et Alsacie dux, timoratus et humilis homo, a multis, quibus lenitas eius placuit, seductus, contra Heinricum se armauit. Theodericus uero, Liuthariorum [828 1Kb] dux, uir sapiens et militaris, quo se pars populi maior et melior inclinaret, securus expectabat.  Interim patruus meus, de quo superius memoraui  , profectus occulte ad Bauanberg cum auunculo suo Ricberto  , quem a comitatu suo imperator deposuit, Liudgeroque Arnulfi presulis  militi dedit, gratiam ducis  ac spem retinendi et augendi beneficii, quamuis [829 1Kb] seruato adhuc sacramento manus eidem non applicuit, tamen cum sui  nepotis Heinrici auxilio adeptus [830 1Kb] . Huius consilio dux quendam militem ad ciuitatem, que Werlu dicitur, ad neptes suas, consorores Sophyam et  Ethelheidam  , et ad omnes, qui tunc ibi conuenerunt, regni primates [831 1Kb] misit. Qui omnibus in unum collectis legationem suam aperuit, auxiliantibusque domino suimet ad regnum bona plurima promisit. Cui mox a maxima multitudine uox una respondit: Heinricum Christi adiutorio et iure hereditario regnaturum; se paratos [832 1Kb] ad omnia, que sibi umquam scirent esse uoluntaria. Hocque dextris manibus eleuatis affirmatur.

3. Ekkihardus cum suis, quia presens non erat, simulata tunc paciencia hoc pertulit, quia quicquid peccatur a multis, ut Scriptura testatur, in ultum est. uespere autem iam facto, cum prefatis dominis [833 1Kb] in magna domu [834 1Kb] sedilia  auleis ornata et mensa esset uariis cibis referta, Ekkihardus eandem  preoccupans, cum Arnulfo episcopo et Bernhardo duce ibi epulatur. Ante ruinam enim exaltabitur cor et ante gloriam humiliabitur . Quod mentem consororum prius tristem, ceterosque complures, qui interfuere, multum commouit; renouaturque in eundem odium diu celatum, sed cito, pro dolor! finiturum. Namque cum predictus marchio omnia aliter, quam umquam speraret, ibi prouenire prospexisset, optimum duxit, ut occidentales uisendo regiones Herimannum ducem cum ceteris optimatibus de rei publice suique commoditate alloqueretur. Salutatis postera die suis familiaribus, inimicisque caute notatis, cum Bernwarde [835 1Kb] antitiste [836 1Kb] Hillin[.....]s[.....]em [837 1Kb] uenit, ubi ut rex suscipitur honorificeque  habetur. Deinde ad Pathelbrunnan [838 1Kb] pergens, clausas inuenit portas, et iussu uenerabilis Retharii presulis intromissus, primo ecclesiam causa oracionis intrat, postque ad domum, ubi episcopus cenabat, ueniens, caritatiue susceptus est. Ibi tunc interdictum [839 1Kb] est huic, quod colloquium in Diusburg, cuius gratia huc uenerat, fieri nullo modo potuisset. Insuper animaduertit,  multum displicere antistiti [840 1Kb] de incepto eius inconuenienti. Et propter hoc abiens, cum ad Northeim, Sigifridi comitis curtem, ueniret, diligenter susceptus est, atque ut ibi pernectare uellet, rogatur. Intimauerat huic occulte damna Ethefind cometissa [841 1Kb] , quod Sigifrith et Benno, senioris suimet filii, cum confratribus Heinrico et Udone  aliisque conspiratoribus suis de nece  sua positis tractarent insidiis, suppliciter efflagitans, ut aut ibi usque in crastinum maneret, seu alio diuerteret. Talia comes benigne suscipiens propositum  itineris propter eos interrumpere nequaquam posse nec uelle respondit. Inde protinus discedens cante suos per omnem diem hanc circumspexit, et, ut optimus erat miles, ne terrerentur, ammonuit. Quod eminus hostis e latentibus insidiis considerans, quia non utile sibi tunc uidebatur, distulit, et sequenti nocte inceptis persistere, dextris confirmauit.

4. Peruenit autem comes ad locum predestinatum [842 1Kb] , qui Palithi [843 1Kb] dicitur; et facto uespere comedit, et in lignea caminata cum paucis [844 1Kb] dormitum iuit. Ceteri uero quam plurimi in proximo quiescebant solario.  Quos cum sopor oppido lassos grauaret, inimica manus incautos opprimens inuasit, comitemque clamoribus inmensis excitatum a lecto celeriter surgere compulit. Is uero braca suimet et  quibuscumque potuit igni uires suggerit, et quod tunc premeditari [845 1Kb] non ualuit, fractis fenestris, maiorem nocendi quam se defendendi [846 1Kb] hostibus aditum patefecit. Nec mora, pre foribus occiditur miles Herimannus [847 1Kb] , et exterius ad auxilium domino properans Athulfus, ambo fortes et usque ad mortem fideles. uulneratur insuper Erminoldus, imperatoris camerarius  , ac solus tunc repugnat Ekkihardus, uir domi milicieque laudabilis; cui Sifridus hasta fortiter emissa nodum ceruicis infregit, terramque oppetere compellit. Quo casu protinus perspecto, alacriter omnes irruunt, capud amputant, et quod miserum est, funus predantur. Facta sunt autem hec 2 Kalendas Mai  . Peracto tandem inmani scelere, percussores leti et  incolumes [848 1Kb] redeunt. Hii autem qui in solario erant ignaui, nec dominum laborantem in aliquo adiuuabant, nec mortuum ulcisci [849 1Kb] conabantur. Abbas uero eiusdem loci,  Alfkerus nomine, corpus uisitauit, ac commendationem anime summa deuotione perfecit.

5. Que uero sit causa, que hos ad tale facinus perpetrandum persuaserit, ueraciter explicate nequeo. Quidam dicunt Heinricum instinctu predicti comitis ab imperatore flagellis cesum hec sepius in eum meditatum fuisse. Alii autumant, sicut predixi, in Werlu ob contumeliam consororibus illatam, quia  isti libenter his seruiant, ac per conuiuia [850 1Kb] minasque  ab ipso sibi manifestatas, hec eos incepisse. Hoc tantum scio quod decus regni, solatium patrie, spes [851 1Kb] commissis, terror inimicis, et per omnia perfectissimus foret  , si in humilitate solum persistere uoluisset. Huius uite cursum quam probabiliter [852 1Kb] egit, qui apud dominum suimet beneficii maximam partem acquisiuit in proprietatem [853 1Kb] ! Milzientos a libertate inolita seruitutis iugo constrinxit. Bemiorum ducem Bolizlauum, qui cognominatur [854 1Kb] Rufus, ad militem sibi, aliumque  ad amicum familiarem blandiciis [855 1Kb] ac minis adipiscitur. Super omnem Thuringiam communi totius populi electione ducatum promeruit. Comites  uero orientales, paucis tantum exceptis, regnumque in  spe habuit. Que omnia ad tam miserabilem  hunc detraxere finem. Huius fama diu mox propagata domnam Suonehildam uenire fecit obuiam, filiique eius leticiam turbauit Herimanni. Is [856 1Kb] namque cum iussu patris Willehelmum comitem, senectute ac omni bonitate proficuum, ob uindicandam Widikindi et Herimanni necem a filio suimet  eis inlatam, ualida manu in Wimeri [857 1Kb] possideret, emeritumque senem in presentiam predicti comitis uenire, et quicquid ipse ab eo exposceret implere, iuramento constringeret: accepta nece parentis inprouisa, cum matre celeriter occurrit, patrisque corpus ingenti luctu suscipiens, in urbe, que Geni [858 1Kb] dicitur  , sepeliri fecit. Peracto autem tricesimo  die, domna Suonehildis ad Misni proficiscitur cum filiis.

 6. Interim Bolizlauus, Miseconis filius patri longe inferio, de morte letatur comitis Ekkyhardi; moxque collecto exercitu, omnem Geronis marcham [859 1Kb] comitis eitra Albim iacentem  , deindeque premissis obsidibus Budusin ciuitatem cum omnibus appertinenciis comprehendens, statim Striclam [860 1Kb] urbem inuasit, Misnenses  pecunia corrumpere clam temptans. Qui nouis semper gaudentes, in una dierum, cum presidii maximam multitudinem [861 1Kb] ob acquirendam equorum annonam exisse conperirent, portam, que orientem respicit, in ea parte, qua satellites habitant dicti sclauonice uethenici   , Cukesburgiensi [862 1Kb]  Guncelino ad hoc duce  irruunt, Bececionemque [863 1Kb] , Herimanni comitis satellitem, primo occidentes, ad caminatam eiusdem omnes armati conueniunt, fenestram lapidibus impugnant grandibus, dominum urbis  , Ozerum nomine, sibi ad occidendum reddi uociferantes. Sed Thietmarus miles ex cubiculi sola municione: Quare sic, infit, agitis? quis [864 1Kb] furor uos ita seduxit, ut obliti beneficiorum comitis Ekkihardi spontaneeque inuitationis, sic assurgitis in perniciem filii? Si causam tanti facinoris seu [865 1Kb] publice seu clam cuiquam nostrum uultis aperire, commissi emendacionem uobis complacitum, futurique timoris uestrimet securitatem ex mei senioris nostrorumque omnium parte firmiter, qualitercumque uultis, promitto. Hunc quem in mortem uobis dari inclementer exposcitis, nobis uiuentibus  [866 1Kb]  non accipitis. Paucis sumus; aut communiter mori, aut incolumes urbe hac nos exire pro certo sciatis. Tunc illi auditis sermonibus, his colloquuntur [867 1Kb] , abeundique licenciam hiis prestantes, ducem Bolizlauum per internuncios inuitant, portisque eundem [868 1Kb] suscipiunt apertis; completurque quod scriptum est: Letantur, cum male fecerint, ac exsultant in rebus pessimis , et iterum [869 1Kb] : Sunt principia eorum ut mel, et nouissima quasi abscinthium [870 1Kb]  Hac elatus prosperitate Bolizlauus [871 1Kb] , omnes regionis illius terminos usque ad Elstram fluuium preoccupauit, presidiisque suimet munit. Congregantibus se tunc unanimiter ad hec prohibenda nostris, dolosus ille legatum obuiam misit, qui se protestaretur cum gratia Heinrici ducis  ac licencia hec incepisse; in nullo se incolis nociturum, et si quando is in regno uigeret, uoluntati eiusdem in omnibus assensurum; sin autem, quod his tum placeret, libenter facturum. Hoc animaduertentes nostri, uerbis credidere phaleratis  , et inhoneste, quasi ad dominum, ad eundem profecti, honorem innatum supplicatione et iniusta seruitute [872 1Kb] mutabant. Quam inique comparandi sunt antecessores nostri et  contemporales! uiuente egregio Hodone [873 1Kb] , pater istius Miseco domum, qua eum esse sciebat, crusinatus  intrare, uel eo assurgente numquam presumpsit sedere. Deus indulgeat imperatori, quod tributarium [874 1Kb] faciens dominum, ad hoc umquam eleuauit, ut  oblita sui genitoris regula, semper sibi prepositos auderet in subiectionem paulatim detrahere, uilissimoque  pecunie transeuntis inescatos amo [875 1Kb] in seruitutis libertatisque detrimentum capere.

7. Alter autem Bolizlauus, Bemiorum prouisor, cognomento Rufus, et impietatis auctor immense, antiquo more iam paululum refrenato, duci aspirauit Heinrico; qui inicio mensis Iunii cum primis Bawariorum et orientalium Francorum [876 1Kb] Wormatiam uenit, causa Renum ibidem transeundi, Magontiaque benediccionem accipiendi. Quod prohibere Herimannus dux nititur, nullumque cis patefecit Reno fauente ingressum. Dux autem Heinricus habito de hiis rebus cum suis consilio, simulato in Bawariam reditu transituque quasi desperato, ad urbem Larsem  ubi sanctus requiescit Nazarius, uenit. Deindeque ad Magontiam celeriter   properando, Renum securus enauigat. Hic 8 Idus Iunii ibidem communi deuotione in regem electus, a Wiligiso, eiusdem sedis archiepiscopo, suffraganeorumque suimet auxilio accepta regali unccione, cunctis presentibus Deum collaudantibus, coronatur  . Francorum et Muselenensium [877 1Kb] primatus, regi manus tunc applicans [878 1Kb] , gratiam eiusdem meruit. Omnibus huc indique confluentibus in [879 1Kb] miliciam a rege susceptis, rursus Renum inundantem rex nouus [880 1Kb] transiens, per orientalem Franciam [881 1Kb] sibi quam fidelem, Alemanniam inuadere et cum depopulatione illius terre ab inceptis Herimannum resistentem conatur auertere. Dux autem ut audiuit sua a rege predata, nondum uolens humiliari  [882 1Kb] , sed pro dolor! contra dominum et regem exaltans se, caput ducatus sui Argentinam  , que Strazburg dicitur, quia episcopus eiusdem urbis Wicelinus sibi resistere presumpserit, cum Conrado suimet genero [883 1Kb] , milite petit armato murosque ascendens, nil uictis reliquid [884 1Kb]  , Sed execrata Alemannorum turba ad rapiendum promptissima, inscio duce, maiorem ecclesiam sancte Dei genitricis intrepida  intrans, omnem thesaurum diripit, et quod maximum erat facinus, igne domum Domini consumpsit. Si uere felix fuisset, primi ingressus acerbitate deterri a, numquam maiora aggredi presumeret. Nam antistitis militibus Reinwardo auctore infideliter repugnantibus, maxima hostium caterua irruens, proprio perfossa  hastili corruit, uitamque hanc diuina ultione miserabiliter finit. Hec Herimannus insolabili [885 1Kb] questus  merore, discessit, inultumque, quia defendit numerus, reliquid.

8. Regi autem apud Augiam insulam natiuitatem [886 1Kb] sancti Iohannis Baptiste commoranti, fama uelox et sepissime dubia, Herimannum ducem litem duello causa finiendi uenire nuntiauit, eundemque hinc discedere, aduentumque ducis cum iudicio pugne in pratis uirentibus ac latis fecit exspectare. Ibi tunc apostolorum celebrans festa  longumque [887 1Kb] certitudinem prestolans, ducem inceptis persistere neque uelle nec posse, pro certo comperit. Consultum est ei a malesuasis fautoribus, quod Argentine damnum Constantia impleret. Namque eiusdem ciuitatis episcopus, nomine Lanbertus, cum Curiensi pastore  Othelrico, Herimannum  [888 1Kb] auxiliabatur, non tantum ex animo, quantum in ciuitatis contiguo  . Sed rex, ut erat de Dei timore sollicitus et de acquirendis certus, horum profana spreuit [889 1Kb] consilia, curtesque [890 1Kb] ducis uastando circuiens, ad ultimum clamore deuictus pauperum, ad Franciam [891 1Kb] remeare disposuit. Et ecce Heinricus [892 1Kb] comes, Bertoldi amiteque mee filius, ad regni apicem acquirendam regi usque huc fidelis adiutor, animaduertens senioris suimet [893 1Kb] sibi paululum alienam mentem [894 1Kb] , per optimos exercitus eiusdem uiros diu firmiterque promissum Bawarii regni ducatum dari postulauit. Quibus rex tale fertur dedisse responsum: Nonne scitis hec in hac expeditione nequaquam fieri posse, Bawarios ab initio ducem eligendi liberam habere potestatem, non decere  tam subito eos abicere, neque constitutionis antique ius absque consensu eorum frangere? Si uoluisset exspectare, usque dum ipse ad has regiones uenirem, cum communi consilio principum eorundem ac uoluntate, sibi libenter in hoc satisfacerem [895 1Kb] . Quod ubi Heinricus ab internuntiis accepit, in maiorem promissi muneris desperationem  ueniens, paulatim se ab regis substraxit familiaritate; comitaturque tamen regem ab Alemannia proficiscentem in Franciam, postea ad Thuringiam.

9. Ibi tum [896 1Kb] Willehelmus, Thuringiorum tunc potentissimus [ aliisque quam pluribus tam episcopis quam comitibus, quorum nomina longum est enarrare per singula. Hii omnes regem supplici deuocione suscipiunt. Crastina itaque die, id est octauo Kalendas Augusti , Bernhardus  dux  cum consensu omnium astante coram rege uoluntatem plebis conuenientis aperiens, omniumque necessitatem ac legem specialiter exponens, quid eis misericordie dictis promittere seu factis uellet impendere, diligenter inquirit. Talia querebat, ac contra rex referebat: Deo primum, deindeque uobis omnibus condignas grates persoluere nequaquam sufficio. Unde uoluntatis mee secretum uobis aperio, quod ex adiutorio efficaciter uobis omnibus impendere desidero. Notum etenim mihi est, quam fideliter uestris regibus semper ubique obaudientiam et solatium prestare [906 1Kb] studueritis. Et ideo uos magis in omnibus optime honorare, diligere et ad regni prouectum nostramque salutem libet conseruare. Et ut certi de hiis sitis, quomodo uobis placet, saluo  honore regni, affirmo, quia non rennuentibus nec contradicentibus uobis, sed potius quasi applaudentibus et huc me inuitantibus, hac regali dignitate honoratus appareo. Legem igitur uestram non in aliquo corrumpere, set uita comite malo clementer in omnibus adimplere, et uestre rationabili uoluntati, in quantum ualeo, ubique animum adhibere.

Taliter effatur rex, et uox una leuatur
Protinus astantis plebis, regi iubilantis
Laudes et grates super has tantas pietates.
Bernhardus igitur dux, accepta in manibus sacra lancea, ex parte omnium regni curam illi fideliter committit.

Rursus tolluntur uoces laudesque canuntur
Undique, Christe, bonis hiis pro tantis tibi donis.
 Insuper et fletus fundunt pia pectora letos,
Inclita letare Mersburg, hiis congratulare,
Da iubilum Christo condignum sole sub isto.
Istum inquam solem, id est diem, uenerabiliter cole, quo electus est in te, qui te repudiatam post hec  semper meditatus est prouehere et ad priorem statum reducere. Benedictus sit Deus, qui se honorantes et ex corde diligentes exaltat ad horrorem et dedecus se execrantium. Finis uenit luctus tui, quia salutaris auster amicam temperiem tibi afflauit. Non diu in seruitute manebis, quia ad dominandum libere, o Syon, renouaberis. Sed amplius progrediamur.

10. Omnes qui priori imperatori seruiuerant, Liudgero solo remanente  , regi manus complicant, fidele auxilium per sacramenta confirmant. Bolizlaus autem Misnensem urbem tantummodo innumerabili pecunia acquirere satagebat, et quia oportunitas regni non erat, apud regem optinere non ualebat, uix impetrans, ut hec fratri suo Guncelino   daretur, redditis sibi Liudizi et Miltizieni regionibus. Hunc Heinricus comes, nepos meus, oppido diligens, quocumque modo potuit libenter et amicabiliter eum adiuuabat. Quem cum bene muneratum et cum licentia regis abeuntem comitaretur, concurrentem uidit armatam multitudinem, et, per Deum testor, absque regis consilio et conscientia aduersus se insurgentem. Qui cum causam tanti tumultus inuestigare, et, ne plus damni orirerur, uoluisset compescere, uix securus socium fracta exteriori porta educit. De sequentibus autem militibus nonnulli a comprimenti turba sunt predati quidam autem admodum sauciati, mortem Bernhardi ducis auxilio euaserunt. Hi namque curiam regiam armati intrantes, et de hac exire iussi nolentes,  culpa sua tale periculum merito sustinuerunt. Bolizlaus autem hoc factum esse dolo mali consilii autumans, graui merore consumitur, regi, quod non promeruit, imputando. Salutato ergo Heinrico  , et si umquam indigeret auxilio suo firmiter promisso, patriam celeriter reuisit. Cumque peruenisset ad Strelam urbem, protinus eam incendens, magnam multitudinem comprouincialium secum abduxit, nuncios quoque quosdam remittens, quoscumque potuit regi auertere contendit. Quod mox ad aures regis postquam peruenit, suos familiares caritatiue rogauit, ut archanas Sclaui insidias perquirerent, et si fieri posset, exploratores eius capere temptarent.

11. Dispositis itaque omnibus, prout tempus tunc  erat, regnum Liuthariorum petere contendit. ueniente autem eo ad urbem, que noua Corbeia uocatur, ab ea nomen sortita, unde cepit, scilicet ab illa Francorum Latinorum Corbeia, ubi requiescit sanctus uitus infans et martir, inclita Cunegundis sua coniux ei occurrit; ubi ambo a uenerabili abbate Thietmaro [907 1Kb]  cum omni honore suscipiuntur, et ibi diuinis et humanis honorati, ad Patherbrunnon leti proficiscuntur  . Postera luce, que mundo festiua illuxit beati Laurentii martirio , domna Cunegundis benedictionem et coronam, et Sophia soror imperatoris a rege iam constituta abbatissa  , consecrationem a Willigiso [908 1Kb] archiepiscopo humiliter susceperunt. Publicum inde consurgit gaudium, quod, pro pudor! admodum turbauit  insatiabilis auaritia Bawariorum. Hii namque paucis domi semper contenti, exterius uero prope modo insaciabiles, cum uicinorum fruges ui diriperent, eosque hoc defendentes [909 1Kb] cederent, pugna grauissima inuicem oritur  . Domestici regis exeunt [910 1Kb] , indigene cum aduentitiis preueniunt et subsequuntur. Fit magnus conflictus congredientium, deuictumque agmen Bawariorum in regalem curtem fugit. Hic Heinricus, frater Eilberti cancellarii  , qui ad mensam regi iugiter seruiebat, hasta uulneratus occubuit. Quapropter, qui prius aberant, collecti Saxones iterum insecuntur, et ni dux Bernhardus cum ualidiori manu medius interueniret, numerus militum infinitus mutuo caderet. Post hec autem castigati sunt omnes, quicumque  inueniri poterant tanti sceleris auctores. Mestitiam presulis postea placauit Bockeneuorde  a rege tradita.

12. Rex autem recto itinere hinc ad Diusburg perueniens , Liutharienses quam tarde exspectat. Leodicensis uero et Cameracensis presules primi huc uenientes, archiepiscopum Coloniensem diu morantem exspectant. Quem cum altius quam quisquam crederet, custodia, qua paululum, sicut iam dixi, detinebatur, in mentis secreto morderet, simulabat se ob hoc tam sero ad regis gratiam accessisse, quod in accipienda benedictione Moguntinum sibi rex uoluisset preponere. Igitur hii confratres, episcopi scilicet, regem pariter eligentes, fidemque sacramentis firmantes usque ad Aquisgrani  eundem comitantur. Quo in natiuitate sancte Marie  a primatibus Liuthariorum in regem collaudatur, et in sedem regiam more antecessorum suorum exaltatur et magnificatur. Interim Franciam reuisere insistentemque hyemis asperitatem ibidem perducere conatur, ut uere primum exorto, Herimannum ducem in Cisalpinis partibus sibi solum resistentem ui cogeret cedere. Qui de uindicta Dei, quam in Argentina promeruit, multum timidus, populumque propter se laborantem non amplius sustinens, per intercessores fidos sibi suisque fautoribus regis gratiam postulat.

13. Sed antequam id ab co deliberatum esset, quedam res ab Alamannis perpetrata est, a nobis non pretereunda. Gerhardus, comes Alsatie  ,  accepto a rege quodam comitatu prefati ducis, cum domum rediret, iuxta unam urbium castra metatus est. A quo urbani pacem uix unam noctem impetrantes, egressi sunt dolose quasi ad colloquium, sed reuera ad explorandum. E quibus unus calliditate eque ac uelocitate persepe probatus propius accessit, signiferamque lanceam, qua beneficium ducis comes idem acceperat a rege, coram tentorio eius affixam, eleuando circumspexit, ad ultimumque cum ea urbem securus, cunctis incassum pone [911 1Kb] sequentibus, intrauit. In urbe mox exultatio magna extollitur, porta clauditur, comes quasi honore priuatus irridetur. Qui eandem primo dulcibus promissis frustra temptans recipere, sed illis negantibus redditum, tristis abiit, tam uacuus a beneficio  quam a militari signo.

14. Fuere in alia ciuitate munitissima, Brizach dicta, episcopi duo, Argentinensis et Basiliensis ad presidium, quorum milite cottidie ob acquirenda equorum pabula armati exire solebant. Quod amici ducis caute considerantes, eo tempore, quo hii paululum precesserant, simili habitu sarcinatisque equis ad urbem cantantes pergunt, et pro sociis a custodibus intromittuntur. Proiectis ilico oneribus, magna uoce se hostes manifestant, episcopisque uix elapsis, omnia diripiunt. Post hec Herimannus dux, matris mee auunculi filius, diuina, ut predixi, compunctione Kalendis Octobris Brusele  regi humiliter presentatur. Misericorditer eius gratiam  impetrauit, et in beneficio et in omnibus iusti desiderii satisfactionem persoluens, excepto Argentine dampno, quod idem iussu et consilio regis de sua propietate et abbatiam in eadem urbe sitam reparauit, miles et amicus eius fidus efficitur. Hiis ita dispositis, rex ad Bawariam perrexit, ut eis aduentu suo et omni caritate innotesceret, quod eos  precipue inter omnes amaret. Quem Ratisponam uenientem Gebehardus, eiusdem presul egregius, cum cleri totiusque populi tripudio suscepit, ibique festum sancti Martini celebrantem in multis honorificauit.

15. Interim Bohemiorum dux Bolizlaus, quia potestas consortis et successoris est semper pauida , Iaremirum fratrem eunuchizans, iunioremque Othelricum [912 1Kb] in termis suffocare cupiens, una cum matre eosdem patria expulit, solusque uice basilisci noxii regnans, populum ineffabiliter constrinxit. Qui pondus illati facinoris diutius ferre non ualens, Wlodoweium, qui potestas exercitus interpretatur, a Polenia clam uocans, aspidem uenenatam, absque omni legis pietate suos  tractantem, hunc in sedem basilici illius, id est Bolizlaui, deiecto eo, consanguinitatis linea et pietatis affectu unanimiter electum collocauit. De quo rem unam incredibilem dico, sed non alicui christiano imitabilem, quod hic nunquam sine potu unam horam perdurare ualuerit. Sed Bolizlaus, que sola uia fuge patuit, ad Heinricum marchionem, qui proximus ei tunc fuerat, confugiens, propter illatas sibi iniurias ab eo captus est; postmodum, quia hospes eo aduenerat, dimissus, ad equiuocum suum amiteque filium, in sceleribus comparem, licet facultatibus disparem, uite duntaxat amore perrexit. Iste autem potiori usus consilio, ad regem Ratispone adhuc commorantem proficiscens, cum humili subiectione et fideli promissione hunc  in dominum elegit, et que postulauit ab eo in beneficium acquisiuit, et abitus in omnibus caritatiue, reuertitur cum bona pace.

16. Dum hec aguntur, Hartwigus, de quo superius dixi, de prosperitate et aduentu regis Heinrici admodum curiosus, omnes introitus Longobardie, qui ab accolis cluse uocantur, uigilanti custodia firmabat. Qui, ut superius dixi, eleccionis sue consiliatores et fautores, ut digni fuerant, tractare non desistebat. Inter quos Brixiensem episcopum, aliqua que sibi displicebant loquentem, capillis arripiens et solotenus ut [913 1Kb] bubulcum deiciens, cunctis ineffrenatam manifestauit iram. Sed quid eum singulis uitiis circumscribere conor, cum in regno et  populo appareat que turba iniquitatis ad hec perpetranda eum armauerit? Unde nonnullos priores [914 1Kb] sibi suppositos  commissi penituit, et per internuncios et per litteras Heinricus regem ad deferendum se uenire rogabant, aut eo in aliis negotiis occupato, principes suos mitteret [915 1Kb] . Horum necessitati ad succurrendum Otto Carentorum [916 1Kb]  dux et ueronensium comes, cum Heriberti comitis filio Ottone et Ernasto, Liupoldi [917 1Kb] marchionis filio, cum aliis paucis ob spem maioris auxilii ab Italis promissi, a rege dirigitur. Quis autem ille dux Otto fuerit, quia superius reticui, breuiter intimabo. Hic igitur a Conrado duce et Liudgarda, filia Ottonis maximi, procreatus, morum grauitate actuumque probitate parentelam suam decorabat  . Et cum post mortem cesaris iure consanguinitatis et etatis uirtutumque maturitate ab Heinrico tunc duce in regem aligeretur, tantum hoc onus humiliter excusans, eundem primus per internuncios ac per se ipsum quasi ad hec aptiorem sibi preposuit, fideliterque semper adiuuit. Hunc ex parte regis uenientem, archiepiscopumque Rauenne Frithericum  cum marchione Thiedolfo  ceterisque regis fidelibus ei ad auxilium occurrentem, Hartwigius in medio positus linceisque oculis  omnia persustrans perlustrans [918 1Kb] cum comperiret, ad interrumpendos eos ueronam cum magna multitudine uenit, lusasque ab episcopo eiusdem ciuitatis huc usque munitas expugnando cepit. Audiens autem, Teutonicos in Tridenti planitie consedisse, illo properat, et eos non inueniens, iterum uelox se in Campaniam ueronensem  recepit. Quo dominice natiuitatis festa in quodam castello celebrante [919 1Kb] , Otto dux omnia eius acta ut primo intellexit, legatos sibi licentiam transeundi aut ex sua parte accipiendi postulantes misit. Hiis petitis ex profunda calliditate animi Hartwigus respondit:  Hic pernoctate, ut cum meorum amicorum consilio uos crastino de hiis omnibus certos remittam. Ille autem, nunciis [920 1Kb] nostris id ignorantibus, per omnem eam noctem singulariter suos in castris positos circumquaque perlustrans, ad preliandum mane contra Teutonicos mentem [921 1Kb] corroborare et arma preparare monet. Proxima primum oriente aurora, legati ducis responsi gratia regem [922 1Kb] aggressuri, cum Longobardos militari manu pugne intendere euentum cernerent, ipsum quid hoc significaret percunctantes, certam aduersus ducem congressionem iussi abire perceperunt. Quos Hartwigus cum exercitu pone [923 1Kb] secutus, ad Ungaricum [924 1Kb] montem, ubi dux cum suis legatos expectabat, sole iam mediante,  peruenit, hostesque, quamuis per fodrum et ad custodiendas undique uias diuisos, tamen ad resistendum paratos inuenit. Confligunt itaque  utrimque fortia agmina impetu uehementi, et nisi Theutonicorum [925 1Kb] aciem hostium numerositati imparem fuga Ottonis, germani presulis Gebehardi, turbaret et impediret, uictricem eam hostis Longobardus sensisset. Tum [926 1Kb] uero ex magna parte mutilata, pro pudor! ceditur, et uictorie honore priuatur, sed non sine maximo Hartwigi detrimento.

17. Interea rege a Bawaria egresso et in Frankanauordi [927 1Kb] incarnationem dominicam celebrante, multorum legationes ei deferuntur; qui legati primo benigne auditi, dehinc largiter munerati, omnes reuertuntur leti. Ibi quoque dux Herimannus [928 1Kb] humiliter regi famulatur, et ab eo caritatiue, ut talem decuit personam, habetur. Inde rex discedens Muselenorum pagum uisitauit, et ad Theodonisuillam   ueniens, generale ibidem colloquium cum comprouincialibus habuit . Rege uero ibidem omnibus aliqua necessitate laborantibus benigne legem dare cupiente, Merimannus ac Theodericus solo nomine duces, sed non re, temptabant hoc impedire, sed frustra [929 1Kb] , continuo animaduertentes auctori iustitie se merito succumbere. Nam rex quoddam castellum ducis, Mulsberg  dictum, ob instantem totius populi necessitatem destrui, et ut numquam reedificaretur, firmiter precepit. Hiis absque remotione [930 1Kb] omni peractis, rex ad Aquasgrani iter disposuit  ut ibi anniuersarium domini et antecessoris sui  cesaris summa diligentia compleret, et Liutharienses unanimiter conuenirent. Quem quamuis paululum tardaret  interim innata infirmitas, tamen ad perficiendum iusti desiderii propositum Christi illi aspirauit uires ineffabilis pietas. Dein Traiectum  amore sancti presulis Seruatii ueniens, de prelio nostrorum male pugnato  ibi certum comperit. Et quia omne, quod nequit corrigi, lenitur [931 1Kb] patiencia, quamuis grauiter tamen sapienter audita sustulit incommoda. Inde Leodium ob impetranda Christi athlete Lamberti patrocinia ueniens, ibi colica passione admodum grauatur, sed predicti martiris intercessionis suffragiis liberatur. Hinc ad Aquasgrani rediens, purificationem Dei genitricis ibidem uenerabiliter peregit. Inde ad Niumagum  commeans, pluribus diebus quadragesime ibi  moratur, primo regnum Dei iustitiamque eius querere, postea humane fragilitati studens necessaria suggerere.

 18. Mortuo interea duce Wlodoweio, fratres predicti, una cum matre expulsi, a Bemensibus penitentia ductis reuocantur. Quos Bolizlaus, Poleniorum rector, collecto undique exercitu, petens iterum expulit, equiuocumque suum exulem pristinis honoribus prefecit, seque domum, latentibus insidiis suis alta mentis intentione, recepit. Sciebat enim nepotem suum se [932 1Kb] nimis uindicaturum in fautoribus sue expulsionis, sperans se tunc meliori occasione forsan introducendum. Quod et ita accidit. Enimuero cum Bolizlaus [933 1Kb] Bemensis cerneret populum suum, execrando ritui deditum, in maxima securitate constitutum, impietatem suam ad confringenda federa pacis, quam sacramentis firmauerat, in tantum armauit, ut, collectis in unam domum coram se cunctis  optimatibus, primo generum suum, gladio in caput eius merso, ipse occideret, ceterosque inermes in ipsa sancta quadragesima, uir sanguinum et dolosus, nec sibi concessos umquam dignus dimidiare dies  , cum sue malitie fautoribus interficeret. Ob hoc residuus populus multum formidans ad Bolizlaum Polenum nuncios clanculum misit, qui perpetrati facinoris magnitudinem edicerent et futuri timoris ereptionem ab eo poscerent. His libenter auditis, mox per legatum fidelem hunc [934 1Kb] ad colloquium cominus in arce quadam ad tractanda cum eo quedam necessaria communis utilitatis cum paucis ad se postulat uenire. Huic iunior Bolizlaus ilico consentiens, ad condictum locum perrexit [935 1Kb] , caritatiueque ab eo primo susceptus, in sequenti  nocte erutis sibi oculis, ne umquam in suos tale quid perpetraret uel amplius ibidem regnare ualuisset, ab eius familiaribus est prohibitus, exilioque longo deputatus est. In sequenti igitur die ad Pragam uelociter properans, ab incolis semper de noua dominatione gaudentibus introducitur, communiterque in dominum laudatur. Accrescente igitur ibi seculari potentia, attollitur infrenate mentis multo maior solito contumacia. Hec, lector, attendens scito, quod cuius animus in prosperis fit elatior, in aduersis sepe erit humilior, quod non esse sapientis Scriptura testatur.

19. Hec omnia rex dictante fama comperiens, honesta grauitate animi patientis tulit, suis dumtaxat  imputans peccatis, quicquid in reguo suis temporibus incommoditatis [936 1Kb] accidit. Itaque quod oportunum tunc maxime sibi uidebatur, dissimulatis omnibus, que eis acciderant, nuncios ad Bolizlaum misit, mandans ei, si terram nuper a se occupatam de sua gratia, ut ius antiquum poscit [937 1Kb] , retinere sibique in omnibus fideliter uellet seruire, se  eius uoluntati in hiis assentire, sin alias, se armis illi uelle contraire. Hanc legationem, etsi iustam et bene compositam, tamen Bolizlaus indigne suscipiens, futuram ultionem merito promeruit. Finita namque quadragesimali abstinentia, sicut exorsus sum, festum paschale Quidilingaburg antecessorum suorum more honorabiliter rex celebrauit  [Mart. 28]. Ibi tum iniquam presumptionem Bolizlai et aspirationem Heinrici  dissimulans, familiaribus suis, ut tantam festiuitatem decebat, arrisit. Ibi etiam Ottonem ducem et Ernastum [938 1Kb] a prelio male pugnato reuertentes regiis donis honorat, paternisque adminiculis consolatur. Nuncios quoque . Rederariorum [939 1Kb] et horum, qui Liutici dicuntur, misericorditer suscepit, hactenusque rebelles munerum  dulcedine promissionumque iocunditate sedauit et de inimicis familiarissimos effecit  .

20. Post hec rogationum [940 1Kb] dies a Christi fidelibus iugiter colendas Merseburg celebrans, de aperta Bolizlaui ducis et Heinrici marchionis rebellione intimatum est. Proximum pentecostes festum in Haluerstidi a rege celebratur . Post hec ad Bawariam tendens, Heinricum auxilio Bolizlaui resistentem primo deuincere, posteaque positas [941 1Kb] a longe insidias amouere conatur. Comperit etiam ad hoc, quod Ernastus ab eo nuper honoratus et domnus Bruno, frater suus  , cum eo iniuste conspirauerant, ignorantes quod scriptum est:

uirtus consilii expers mole ruit sua. 
 Rex autem ob sedandam horum arrogantiam familiares suos undiquesecus colligens, intrante Augusto [942 1Kb] bona prefati comitis inuadendo uastauit, eumque, ubicumque extra urbem potuit, inuitum latitare compulit. Dicat aliquis, non ignorans causam tante presumptionis, necessario eum hoc fecisse; sublimioribus non congruere potestatibus, tam firmiter promissa , cuiquam fideliter seruienti subtrahere deuotionemque ceterorum abalienare. Quibus reciproco: non ullam in hoc seculo esse dominationem, nisi a Deo; et qui se contra eam erigat, diuine maiestatis offensam incurrat; subitaneam inique mentis inflationem pacientie gubernaculo debere retrahi, et cum humili supplicatione  consolationem expectare sibi ueraciter profuturam; saciusque arbitror esse, alcius de die in diem ascendere, quam ruinam inexuperabilem subito [943 1Kb] incurrere. Libenter nepotem meum aliqua ex parte defenderem, si ueritatem a cunctis fidelibus honorandam polluere auderem. Approbata sunt in multis antiquorum prouerbia: inueterata populi  facinora parere noua mali pudoris detrimenta. Namque patri regis genitor istius non ut miles, sed ut inimicus sepe resistit, imperatorumque partem, ut ipse testatus est, ob confirmatam sacramentis gratiam adiuuit. Similiter et iste usque in finem ultimi Ottonis ei fidelis erat, seniorique suo usque ad hec infelicia strennue ministrabat tempora. Set regi secreto mentis latebat repostum  patris suique zelus infinitum. Spero autem, quod hoc omne pro amore Christi inultum semper [944 1Kb] relinqueret, si hunc tam crudeliter et cum ceteris sibi contrariis  aperte sibi renitentem non cerneret. Heinricus marchio quamuis in hoc crimine solus culpabilis appareret, tamen absque consilio aliorum hoc primitus non aggreditur. Et quia pro magno  dedecore in hoc seculo proditor habetur, maluit hoc conscientia gementi celare, quam sui damnum aliorum augere detrimentis; et ob hec qui prius uiriliter suam ab hos e defendere studuit patriam, tunc aperuit huic in rapinam mittiturque ei clam a Bolizlauo auxilium nichil sibi omnino proficuum.

21. uenienti autem tunc regi ad locum, qui Hatheresburgdi [945 1Kb]  dicitur, omnem thesaurum suum se precedentem Maganus, comitis predicti miles, cum suis corripit, ac tum intra se diuidentes, ad Amardelam ciuitatem  letus reuertitur. Quos rex pone insecutus possedit [946 1Kb] , compositisque bellorum instrumenti, eos uitam solum, reddita urbe et preda, fiis intercessoribus postulare compulit. Tunc destructa penitus eadem, diuisaque inter suos  Poleniorum multitudine, rex inde ad Crusni  castellum, in quo frater comitis Heinrici, Bucco nomine, dominam suam Gerbergam cum filiis custodire debebat, proficiscitur [947 1Kb] . Exercitum autem undiquesecus circumsedentem Heinricus comes cum suis exterius inpugnabat, quosdam uulnerans, aliosque incaute frumentum equis  congregantes perimit. Quod ne amplius fieri potuisset, rex curiose preuidi, positis militibus quadringentis, hostemque secretiora cuiusdam [948 1Kb] uallis petere loca cegit. Quem ibi castra metantem rustici unius incontinens lingua custodibus prodidit. Illi autem medii feruore diei illo latentibus tendentes insidiis, ut primum castra uisis agnouere tentoriis, alta uoce per kirieleison sotios conuocantes, hostes, relictis ibidem omnibus  suis, capto solum Ernasto, effugarunt. Reuersi tunc idem ex magna parte tristes, effitiunt consodates admodum letantes; presentatoque regi captiuo,  capitalis sententia a iudicibus decernitur, que Magontine archipresulis Willigisi intercessione supplici et que regi placuit redemptione amouetur. Tunc audita senioris sui fuga, Bucco comes graui dolore concutitur, ac quid sibi tunc [949 1Kb] foret faciendum, socios consulit. A quibus diuersa percepit responsa. Quidam dixerunt, ob fidem seniori suimet promissam ac ignauiam perpetuo eis inputandam mori malle, quam urbem cum tali pignore regi umquam dare; superstite adhuc seniore suo, auxilium semper sperare profuturum. Alii autem, qui plus sapiebant , aque torrenti et homini potenti arduum esse testabantur resistere; deuictos raro aut numquam promereri ueniam; incolomes et nullo se tunc uulnere tardatos, cum domina suimet ceterisque  bonis ac hospitibus abeundi licentiam apud regem imploraturos affirmabant. Horum, ut opinor, consilio custos eiusdem ciuitatis Bucco cum Ottone germano suimet domino loquitur, eiusque suffragiis urbem regie potestati tradidit; ipse autem cum omnibus sibi commissis securus abiit. Confestim ciuitas radicitus dirui a rege iubetur; set parcentibus huius rei auctoribus, magna ex parte cum edificiis seruatur.

22. Interim dum rex Heinrici comitis urbem Crusni uocatam possedit, Bolizlauus eum in aliquo ledere sumopere nisus, clam exercitum colligit, et per nuntios suimet Guncilinum fratrem ortatur, ut memor firme promissionis urbem Misnensem sue redderet dicioni amiciciamque renouaret pristinam.  Ille autem sciens, istius ingressu a gratia regis et a demonio [950 1Kb] tali se penitus exclusum fuisse, mandatis talibus respondet: Omnia que preter hec a me expetis, frater, libenter inpendo, et si umquam hec faciendi  oportunitas accidit, non recuso. Sunt mecum senioris mei satellites, qui talia non paciuntur; et si hoc publicatur, uita mea cum omnibus, que possideo, periclitatur. Hac legatione accepta, Bolizlauus internuntios custodiri et legionem ad Albim properare iussit. Hic qualitatem uadorum secreto perquirens, mane facto ipse [951 1Kb] subsequitur, et ad Strelam ciuitatem, quia sue dos erat filie  , demandat, ut nec sibi quicquam timerent, neque cum clamore illato conuicinos de hac re certos efficorent. Nec  mora, exercitus iussu ducis in quatuor diuiditur, et ad Cirin castellum  uespere conueniri precipitur. Due [952 1Kb] autem phalanges premisse, ne sui aliquam a marchione molestiam paterentur, prouidere studebant.  Totus hic pagus, qui Zlomizi  dicitur, optime tum excultus, in una hac die igne, gladio et habitatoris eductione flebiliter desolatur. Sed qualiter is [953 1Kb] , qui omnes crebro fallere solebat, a quibusdam, qui in Mogilina urbe  sedebant, deluderetur [954 1Kb] , memorare libet. Hii cum a legione ad eos missa impugnarentur: Cur sic facitis? inquiunt. uestrum seniorem optimum scimus, et hunc nostro preponere uolumus. Tantum precedite, et nos cum familiia et possessionibus  uniuersis subsecuturos [955 1Kb] non dubitate. Talia orantes, non amplius uexabant hostes, et seniori suo hos [956 1Kb] aduentare pro certo nunciabant. Sed cum commilitones ad condictum sero confluere locum, hosque [957 1Kb] domi sedere dux cerneret, multum irascitur, et mendacibus sociis  penas [958 1Kb] minatur. Postera luce, orto iam sole, preda innumerabilis premittitur, et magna pars bostium Albi inmergitur. Ceteri domum redeuntes inlesi, diuidunt predam, seniori suo optima [959 1Kb] queque assignantes. Non fuit minor captiuorum numerus quam tria milia, et ut presentes affirmabant, multo amplius.

23. Heinricus uero [959* 1Kb] comes se iam defecisse [960 1Kb] animaduertens, ad urbem Crana dictam  properat, ibique Sifridum, filium comitis Sigifridi iuuenem, auxilio se expectantem collato inueniens, nec sibi neque huic ullam in rebellione spem in his partibus promisit. Tandem cum eo [961 1Kb] multa locutus, eandem incendit, seque ad Bemie tunc inuasorem Bolizlauum cum domno Brunone residuisque fautoribus  concessit [962 1Kb] . Sifridus uero, spe palam resistendi frustrata, non eos comitatur, set de futura commissi emendatione certus reuertitur. Rex autem ad Cranam hostem insecutus fugientem, leniuit in hoc suimet animum, quod agnouit  se inimicum in destruendis preoccupasse. Misit tunc Heinricum, Wirciburgensis episcopum, et Erkanbaldum, Fuldensis cenobii abbatem, ut Suinuordi castellum incenderent atque diruerent. Quos aduentantes Heinrici comitis inclita mater, Eila nomine, ut talibus decebat personis, suscipiens et salutans, ut precepta intellexit regalia, perturbatur, concitoque cursu ad eclesiam properans, ibidem ignis concremationem prius sustinere, quam hac comburente uiua uellet exire, testatur. Unde seniores prefati, ob Christi amorem [963 1Kb]  seculares postponendo timores, decretam mutabant sententiam; murosque urbis ac edifitia solotenus  frangentes, tristem matronam his mulcebant promissis, si quando cum gratia regis id fieri potuisset, hoc totum ex sua parte se renouaturos. Rex autem deuastata omni comitis proprietate [964 1Kb] et cum beneficio late diuisa, ad Bauanberg uenit; ibique exercitu suo bona cum pace dimisso, natiuitatem Dei genitricis  sollempnibus celebrauit gaudiis. Inde profectus ad siluam Spehteshart  nuncupatam, laborem expeditionis deliniuit suauitate uenationis . Completa ibidem autumnali iocunditate, per Franciam transiit ad Sasoniam, indicens hiis proxima hieme suam ad Milziani expeditionem  . Post hec natale Domini in Palithi [965 1Kb] more priorum diuinitus ac humanitus honorando [966 1Kb] peregit  .

24. Deinde ad Thornburg ueniens ,  Willigisum archipresulem cum ceteris familiaribus ad Gisilerum misit archiepiscopum, tunc nimis infirmum, ut memor Domini, quicquid [967 1Kb] in destructo Merseburgensi episcopatu [968 1Kb] hactenus deliquid, hunc resumendo iniustamque sedem relinquendo, in ultimis saltem emendare uoluisset. Hunc [969 1Kb] primo propter Herimannum, quem sibi idem semper in regno summopere conatur preponere, odiuit, posteaque data huic suimet gratia, inter familiarissimos habuit; commissisque ei omnibus in Saxonia suimet proprietatibus, fidelem in hiis persensit prouisorem, multa que tunc sue arridebant uoluntati, per eundem complens. Tandem zelum Dei amplius [970 1Kb] ferre non ualens, perfecto hunc persecutus odio, hos, sicut predixi, nuntios misit.  Quibus uix talibus respondit: Dentur mihi trium uet quatuor inducie dierum, et mihi liceat abire; quibus transactis , certa uobis referam. Hoc apud regem inpetrans, et in curru, ut diu tunc solebat, exiens, ad Thriburi  curtem suam uenit, ibique duos commoratus dies, 8 Kalendas Februarii migrauit ab hoc seculo. Quo audito, rex corpus archiantistitis precedens, usque ad Magadaburch subsequitur, premittens eo capellanum suimet. Wigbertum, ut de electione Taginonis [971 1Kb] unanimem confratrum uoluntatem inpetraret. Set propositus eiusdem ciuitatis, Waltherdus nomine, conuocatis in unum confratribus uniuersis, obitum senioris et aduentum regis pariter indixit, obsecrans ut inuicem unum aliquem inquirerent,  cum quo antiquam eligendi consuetudinem retinerent. Cui ab omnibus ilico respondetur, eundem se communiter uelle in dominum, diuina ad hoc  fauente gratia, habere. Hoc cum magna, ut decuit, humilitate idem suscipiens, ueniam prostratus peciit. Delatum est corpus archiepiscopi ad sanctum Iohannem  ibique proximam noctem dignis seruatur honoribus. Postera autem die cum ad sanctum portaretur Mauritium, adueniente tunc ibidem rege, ab eo omnique clero et populo suscipitur, secundamque noctem diligenter custoditur. Mane iam facto, Arnulfus episcopus   a rege ad confratres et ad milites [972 1Kb] admodum tristes gratia Taginonem eligendi mittitur. Cui legationem suam cunctis ordine pandendi Walterdus respondens pre omnibus: Scimus, inquit, quid uester senior intendat. uolumus, si licet fieri, potestatem habere eligendi; et cunctus presentibus his, me quamuis indignum uoluerunt  in uacuum succedere, ut ipsi potestis probare. Detrimentum ecclesie fieri nostre multum ueremur; quod ne eueniad [973 1Kb] , regiam pietatem ac uestram petimus intercessionem. Non sumus inmemores prouerbii cuiusdam sapientis : Libertatem populi, quem regna cohercent, libertate dominantis [974 1Kb] perire, tantumque eius umbram seruari, si cunctis eiusdem uelit obtemperare preceptis. His dictis, presul egressus, regiis omnia instillauit auribus. Qui mox prepositum uocans multumque ei promittens, et sui licentiam ac consotiorum in eleccione Taginonis gratiam acquisiuit. Confestim in maiorem conuenientibus ecclesiam cunctis, rex baculo Arnulfi presulis clerum et populum Taginoni uenerando patri, cum redditura summo iudici racione, commisit,  eundemque in cathedram episcopalem ipse constituit, asstantibus uniuersis et [975 1Kb] laudes Deo canentibus. Celebrata pro defunctis memoria , corpus archiepiscopi coram altari [976 1Kb] australi sepelitur.

25. Set antequam ad nostre sedis renouationem [977 1Kb] perueniam, libet quedam de prefato uiro qui tunc ordinandus erat, disserere. Fuit hic egregii clericus uulfgangi, qui Ratisbonensem pius pastor, habitu et conuersatione monachus, rexerat ecclesiam. Huic tam carus erat iste, ut in uice filii a puero nutriens eundem, iam adultum bonis suimet omnibus prefecisset. Insuper ducis et imperatoris gratiam in tantum ei acquisiuit, ut [978 1Kb] si quando se de hac luce diuina iussione subtraheret, hunc sibi successurum non  dubitaret. Consummato tunc huius exilii cursu [979 1Kb] in sanctitate admirabili, uenerabilis antistes cum iam usque ad mortem egrotare cepisset, accersito ad se dilecto Taginone [980 1Kb] : Pone, inquit, fili, os tuum  super os meum, accipiens a Deo insufflationem spiritus mei, ut ubicumque ardore iuuentutis incalescente, in gemina caritate sis [981 1Kb] frigidus, a summa potestate meique beniuolentia temperamentum accipias; et si meis honoribus forsitan priuaberis, post bis quinos solares annos, cum mea apud Deum luo commissa, maioribus pro certo letaberis. Post hec uir sanctus cum finem suum adesse  in spiritu presciret, iussit se in ecclesiam portare [982 1Kb] ; expletisque ab eo orationibus ceterisque que a fratribus facienda erant, se cum sibi commissis Deo commendans, pridie Kalendas Octobris sanctum emisit in pace spiritum . Electus ille ab uniuersis ad imperatorem uenit, set promissa non percipit, dato tunc ab imperatore episcopatu capellano suimet  Gebehardo. Committitur huic iste fideliter, et quamuis ab eo honorabiliter haberetur, tamen quia bonum et malum non sunt ad aliquid  , non longum tempus cum eo ob morum suorum [983 1Kb] inequalitatem [984 1Kb] uersatur. Adhesit namque ilico Heinrico tunc duci, et propter castitatem mentis et corporis ei complacuit, ac usque ad hanc diem, quam prefatus sum, malis moleste, bonis accepte, perdius et pernox ei seruiuit, Deo et hominibus sua specialiter inpendere satagens; completurque [985 1Kb] ob hoc a rege, propter sancti uiri ab eodem unice dilecti amorem [986 1Kb] , ueredicum [987 1Kb] eiusdem uaticinium, decursis tunc, ut ipse domnus Tagino sepe mihi retulit, decem annorum curriculis. Qui carissimum suimet dominum ac reginam cum omnibus consociis multiplicibus, ut  decuit, honorat muneribus, nequaquam sue benignitati ad hoc subpetentibus.

26. Inde rex cum eodem ad castellum  ipsius, nomine Giuikansten [988 1Kb] , pergens , omnia, que ibidem ab Gisilero antistite collecta sunt, singulariter perspicit, et hec esse superflua testatur. Dehinc Merseburg diu pastore suo uiduatam consolationis gratia adiens, eandem pristinis restitui honoribus quam maxime conatur. Ibi tunc Tagino uenerandus 4 Nonas Februarii, id est yppapanti Domini, id est obuiacione iusti Simeonis, accepta ab Hilderico antistite  licentia, qui primus horum in ordine fuit confratrum, a Willigiso, archipresule Magontino, consecratus est, presente  rege ac Romano nuncio, omnibusque cepiscopis ad hec fauentibus. Et quia is, ut scriptura eius testatur, ab solo ordinandus apostolico, huc  uenire propter instantem necessitatem non potuit,  ibidem sacri crismatis delibucione tercium impleuit numerum, Waltherdo post se omnem committens episcopatum [989 1Kb]  . Rex autem, quo semper esuriuit atque sitiuit, iusticie cibo gestiens tunc saciari, quia aliter non posse fieri apud Arnulfum presulem sciebat, cum [989* 1Kb] centum concambio mansorum, super solum Merseburgensem burgwardum, episcopalem redemit bannum. Quicquid autem a carissimo Taginone exposcerat, bone uoluntatis habundantia hoc largiente perceperat. De Misni  atque de Citici episcopatibus decreuit regia potestate ad integrum redire, quod antiquitas hinc demptum ualuit explicare. Unde hiis uersibus preludo Christi odas concinentibus [990 1Kb] :

    O sol iusticie fulgens [991 1Kb] super omnia, Christe [992 1Kb] !
Aduentu primo mundum redimensque secundo
Cum patre plasmator dissoluens, examinator
Solus, pro uariis dispensans [992 1Kb] premia factis
Humano generi, sceleris per prona labenti,
uera dies, lucem, tu, nunc benedicito talem,
Qua pius ecclesiam uisitasti despoliatam.
Mersburg te laudet, de tuis munere gaudet,
Eius et nati, pastores ac renouati
Persoluant grates tibi nunc ex corde fideles.
Inclite rex regum, modo suscipe fasma  tuorum.
Clemens Heinricum de celis respice seruum,
 Et contectalem suimet defende fidelem,
Hiis tua pro paruis bona prestans maxima donis.
uiuat in etheria Taginonis spiritus aula.
Waltherd et Gero  ualcant in fine beato [993 1Kb] .
A Christo salui sint omnes atque locandi
Sedibus Elisiis  , te, Mersburg, qui pietatis
 Affectu dextris exaltauere benignis.
Omnia qui primus regis, Deus, atque supremus,
Hanc moderare, tuo queat ut subsistere remo;
Eius custodes tua sint precenta sequentes,
Hostes nil ualeant, conuersi sed bona reddant.
Sis rogo propicius, qui destructor fuit huius.
Insuper et cunctis, qui subuenere malignis,
Da ueniam, leti quo spectant certa futuri [994 1Kb] .
   Urbs Wormacensis gaudet temporibus istis
 Libertate sua, cuius manebat in umbra
Hactenus, atque ducum fuerat sub lege suorum  .
Burchard antistes letatur et inter heriles
Ex animo proceres, quod non timet amplius hostes
Nunc ex contiguo, longe semotus ab illo.
Aula ducis domini domus est iam preclua Christi,
Et iudices uarios clerus nunc deprimit illos.
Hoc rex Heinricus fecit, pietate coruscus [995 1Kb] ,
Hanc propriis soluens rebus Christoque remittens.
Annuit ista pius Otto [996 1Kb] dux, atque benignus
Munere regali concessit habunde teneri  .
Ex hoc letantes sint semper quique fideles [997 1Kb] .



LIBER SEXTUS.


 1.  Post salutiferum intemerate uirginis partum consummata millenarii linea numeri, et in quinto [998 1Kb] cardinalis ordinis loco  [999 1Kb] , ac in eiusdem quarte inicio ebdomade, in Februario mense, qui purgatorius dicitur, clarum mane  illuxit seculo, et Heinricus, Dei gratia rex, antecessorum neuam suorum cupiens emundare sibique ueniam promereri eternam, dispositis secundum suimet placitum ad hec pertinentibus cunctis, perrexit ad demum suam, ubi se corporaliter [1000 1Kb] semper solebat reficere, ut ibi desiderato diu alimento paululum recrearetur in mente. Conuocansque ad se omnes regni primates, dedit episcopatum  sancte Merseburgensis ecclesie cuidam [1001 1Kb] capellano suimet, nomine [1002 1Kb] Wigberto, cum archiantistitis baculo Taginonis, cum quo ipse, quicquid antecessor suus iniuste de hac auferre presumsit ecclesia, renouationi eiusdem arridens reddidit  , consentiente hoc Arnulfo presule, Eido quoque et Hilliwardo episcopis, quibus [1003 1Kb] diocesis illa fuit diuisa, ac omni populo applaudante. Ductus mox cum diuina iubilatione ad sedem suam Wigbertus , eodem die ab archiepiscopo suimet Taginone, et a confratribus Hillerico et Wigone cum predictis cepiscopis consecratur.

2. Interim Bolizlauus suo furore et comitis Heinrici  instinctu magnam uim Bawariis omnibusque conciuibus suis intulit. Ob hanc causam rex indicta prius expeditione, Milzini fines hostiliter inuasit, et ni superflua niuis effusio celeriter resoluta eum impediret, omnis hec regio habitatore uastata caruisset. Inde reuersus, tristis Guncelioni marchioni ceterisque patrie defensoribus positis auxiliatur presidiis; ac tunc Merseburg ueniens, fratrem suum fugisse ad Ungariorum [1004 1Kb] regem  uenie gratia acquirende, Heinricum autem incepti multum penituisse, ab fidis intercessoribus ab eo missis comperit. Quorum et maxime percari suimet Taginonis [1005 1Kb] et Bernhardi ducis supplicaciones etsi inuitus suscipiens, prefato comiti suimet gratiam ea ratione indulsit, ut predium sibi suisque fautoribus et incolatum  redderet, ipsum autem, quamdiu uoluisset, in custodia detineret. Heinricus uero se nimis in omnibus culpabilem lacrimabiliter professus, more et habitu penitentis regi se tradidit, eiusque iussione  ab archipresule predicto in castellum Iuicansten detruditur, diligenterque a suis militibus die noctuque seruatur. Ibi tunc preter aliud bonum opus in una die psalterium cum 150 ueniis cantauit [1006 1Kb] .

3. Interea rex Italice haud inmemor iniurie, omnes suos fideles ad hanc ulciscendam hortatur, ac instanti quadragesima ipse eo cum armato milite destinauit pergere. A Merseburg tunc exiens, sancti Mauricii apud Deum intercessionem itinerisque  prosperitatem Magadaburg peciit  . Inde per [1007 1Kb] Thuringie orientalisque fines Francie transiens, ad Ratisbonam uenit; ibique habito regali placito, militi suimet generoque Heinrico  12 Kalendas Aprilis cum omnium laude presentium, cumque hasta signifera ducatum dedit. Dehinc Augustanam urbem itinere attingens, a Sigifrido antistite eius honorabiliter introducitur et habetur. Ibi tunc duas tantum noctes commoratus, regine diligenti salutatione licentiam dedit ad Saxoniam abeundi, dilectoque eam [1008 1Kb] commisit Taginoni. Ipse autem cum exercitu progreditur usque ad locum qui Tinga [1009 1Kb]  dicitur. Ibi domnus Brono, frater eius, cum Ungaricis intercessoribus regi presentatur, et ab eo data  sibi gratia misericorditer suscipitur. Equidem ab archiepiscopo Taginone rogatus, ad predictam ciuitatem ueni, et cum eodem  redii . uenimus ad saltum Geronis  , ibique cum uenerabili abbatissa Hathui palmas sollemniter peregimus; 4 feria ad Magadaburg regina ueniens, cenam Domini  et subsequentem dominice resurreccionis sollempnitatem ibidem celebrauit.

4. Rex autem per multas itineris asperitates [1010 1Kb] ad Tridentem ueniens urbem, ibi palmarum festa colit , et exercitum nimii laboris necessitate afflictum hac celebri sollempnitate [1010 1Kb] paululum respirare permisit. Quem aduentantem Hardwigus rex [1010* 1Kb] presciens ac multum expauescens, ad municiones supramemoratas nuntios probatos misit; ipse autem collectis agminibus in ueronensi [1011 1Kb] planicie considens, sperabat presentia preteritis prosperitatibus forsitan respondere. Hunc transitum Heinricus rex interclusum aut uix aut nequaquam expugnandum comperit; et alio se uertens, cum suis tractat familiaribus, si clusas hinc longe remotas,  Carentanis auxiliantibus, intercipere ullatenus ualuisset. Quod consilio prudenti, quamuis arduum multis uideretur, effectum est. Carentani regalibus iussis ilico obtemperantes, in duas diuiduntur legiones; unam, que ante ipsum diei crepusculum montem clusis  superpositum cum peditibus clam preoccupabat, alteram [1012 1Kb] que iam facto mane ad has expugnandas subsequitur, audito a premissis commilitonibus signo tam uehementi, ut ex latentibus hostium insidiis audiri potuisset. Qui post tergum, ut opinabantur, securi, uenientibus obuiam armati properant. Sed nostri eos ex latere irruentes alios effugarunt, quosdam autem precipicio et in  Brenti fluminis inundacione compellebant interire. Sicque uictores clusas [1013 1Kb] usque ad regis aduentum sollicite tuebantur. Hoc rex ab internunciis ut audiuit, relictis omnibus impedimentis, optimis satellitibus exceptis, cum magna difficultate eas pertransit, et iuxta litus aque supramemorate in quadam grata planitie castra metatus est, ut ibidem cenam Domini et chrismatis consecracionem ac passionem dominicam et sanctam eius resurrectionem sumopere ueneraretur . Interdicta est omnibus per bannum regalem a palatino comite fuga, et resistentibus uiriliter promittitur solatio futura. Rex autem in 3 feria aquam transiens predictam, fixis iterum tentoriis requieuit, exploratores prestolans,  sollicite ad querendam [1014 1Kb] Hardwigi hostis conuersationem clandestinam.

5.  Longobardorum uero mens [1015 1Kb] hactenus in malo unanimis, diuine pietatis instinctu diuiditur, et ab iniusto supplantatore disiuncta, a Deo coronato regi [1016 1Kb] Heinrico securum fuga patefecit  ingrussum. uerona primo eundem succipiens, exultat in Domino, aduenisse defensorem patrie, auctorem uero abisse totius miserie. Huic occurrunt diu expectato Thiedoldus [1017 1Kb] marchio cum predictis auxiliatoribus, gaudens tempus aduenisse, quo [1018 1Kb] secretum bone uoluntatis sibi liceret huic aperire. Tunc rex tali comitatu Brixnam  ueniens, ab archiepiscopo Rauennate et ab huius sedis prouisore Ethelberone [1019 1Kb] , cum prouincialibus succipitur. Inde Pergamam, ab Arnulfo imperatore olim deuictam  , itinere attingens, Mediolanensem archipresulem fide sacramentis firmata recepit. Post hec Papiam uisitans urbem , ab archiantistite hoc et a primis illius regionis susceptus, cum admirabili laude ad eclesiam ducitur, et communi electione  sublimatus in solium regale collocatur.

6. Eademque die reuelatur, qua mutabilitate totius mundi huius instabilis cursus in pronum semper uoluatur. Namque inter tot gaudia subito inseuit inimica pacis discordia,  et a superflua uini ebrietate de uili causa interrupta est miserabiliter fidei connexio et sacramenti. Conciues aduersus nouiter electum regem, armantur, ad palatium properant, et maxime hii, quibus ius Heinrici displicebat, Hardwigi autem relaxatio mulcebat. Clamor ut a rege auditur, et quid hoc esset, explorari cicius ab eo iubetur. Cui protinus respondetur, plebeios [1020 1Kb] furore subitaneo inflammatos et seruili [1021 1Kb] presumptione animatos, hanc commotionem primitus incepisse; ceteros quoque omnes in detrimentum  sui uel dedecus conuenisse. Quos iam irrumpentes Heribertus, Agripine [1022 1Kb] prouisor egregius sedare conatus, de fenestra ut causam tante inuasionis inquirit, lapidum imbre et sagittarum infusione retruditur. Palatium autem ab hostibus grauiter impugnatum, a domesticis [1023 1Kb] regis facile numerandis est uiriliter defensum. Diuisis etenim in plura necessaria nostris, maior uis excreuit inimicis. Tandem audito clamoris immensi strepitu, nos ri gregatim ad regem properant, hostesque adhuc insanientes paululum expellunt; sed imminente iam nocte sagittis atque lapidibus obuiis tardantur. Que ad prouidenda, urbis tunc incendunt menia. Nostri autem qui foris erant, urbis propugnacula  fortiter ascendunt, quibus hii sic melius resistebant.  Ibi tum quidam egreius [1024 1Kb] iuuenis, Gisilbertus nomine, frater regine, a Longobardis u Ineratus oppeciit  , et consociorum tristiciam uehementer  adauxit. Quem uulferam miles, in medium agmen prosiliens unumque ex his per galeam usque in iugulum feriens, securus uindicauit. Sic alternando quietem cunctis [1025 1Kb] amicam belli [1026 1Kb] asperitate mutabant. Nonnullos ex hostibus, quos ui capiebant nostri, uiuos regi presentabant. Subito ibidem una domus, que nostros tuebatur defatigatos, a Longobardis incensa ruit, at eos nulla spei certitudine potitos alacriores bello reddidit. Interim Alemanni cum Francis et Liuthariensibus [1027 1Kb] tandem hec mala rescientibus fractis intrantes muris, in tantum conciues persecuti sunt, ut a municione domnum [1028 1Kb] suarum nec unus egredi presumeret . Harum sumitate hii nostros iaculis grauantes immissis. incendio perierunt illato. Difficile est cuiquam  ad enarrandum, quanta ibidem strages diuersis efficitur modis. Milites regis tum uictores sine ulla offensione spoliis interemptorum utuntur. Hoc miserabili  aspectu rex motus, et ut residuis parcerent firmiter [1029 1Kb] precipiens, se ad municionem sancti Petri contulit, hostibusque ueniam suppliciter implorantibus misericorditer indulsit. Tunc absentes quiqui [1030 1Kb] accepta regis uictoria, aut ipsi ueniunt, ut talia declinarent, aut obsides mittunt, fidem, auxilium et subiectionis debitum regi promittentes [1031 1Kb] .

7. Sedatis tunc Papie calamitatibus, rex ad Pontem longum  uenit, Longobardorumque [1032 1Kb] residuum agmen per manus suscipit; habitoque ibidem cum omnibus conloquio, rebusque maximis  prudenter ordinatis, Mediolanum sanctissimi presulis Ambrosii amore peciit; moxque ad prata [1033 1Kb] predicti [1034 1Kb] reuersus, presentem populum, de subito eius conquerentem discessu, promissa celeri suimet reuersione ceterisque consolationibus multis placauit pontis. Insistentem uero [1035 1Kb] tunc pentecostes sollemnitatem  in loco, qui Grommo  uocatur, celebrat. inde tum procedens, Tuscos [1036 1Kb] sibi obuiantes in consorcium sibi firmiter seruientium suscepti. Dehinc patriam reuisere festinans, Alemannie fines, nuper a ducis [1037 1Kb] Herimanni solatio priuatos, filioque eius et equiuoco adhuc puerulo deditos  ad regendum et confirmandum inuadit. Inde in Alsacia positam petens Argentinam,  uenerabilem Christi precursoris ibi excolit natiuitatem. In cuius uigilia que Dominus per eum fecit mirabilia, non sunt mihi pretereunda, quia hec piis ad delectacionem, reprobis autem dicuntur ad terrorem.  Domus, in qua rex populo legis iusticiam dabat [1038 1Kb] , subito cecidit, uni dumtaxat presbitero nocens, cum domna excommunicati iniuste [1039 1Kb] sedulo commoranti. Ille pre ceteris in hoc crimine culpabilis, morte sua, prius confractis cruribus, luit penam commissi facinoris. Quam dulcia piorum gesta ad edificationem anime ipsi legimus et ab aliis uisu ac auditu didicimus, et tamen obdurato corde miseri desipimus, nec amouemur inolita nequicia certis malorum penis, neque delectamur inestimabilibus iustorum premiis [1040 1Kb] . Hinc rex discedens [1041 1Kb] , sancti Martini presulis limen Magontia supplex adiit, ibique natale apostolorum   uenerabiliter coluit.

8. Post hec [1042 1Kb] per Franciam orientalem iter faciens,  Saxoniam, ut sepe professus est, securitatis ac tocius ubertatis quasi florigeram paradisi aulam, reuisit. Ibi tunc diu reconditum zeli latitantis archanum ab simplici corde euomuit, et ad compescendam  Bolizlaui arrogantis seuiciam, omnibus in sua dicione Christo sibique fidelibus expeditionem Augusto iam mediante indixit  . Statuto igitur termino in Merseburg exercitus fit collectio ac in hostem tandem secreta promocio. Assimulato namque in Poleniam itinere, naues Boruz  et Nisani [1043 1Kb] glomerantur, ut ficta suorum beniuolentia non fieret inimico circumeundi propalatio ulla. Interim magna inbrium effusio in transeundis fluminibus exercitui ineffabilis fit retardatio, et cum minime quis hoc conicere potuit, in Bemiam rex  celeriter perrexit. Huius aduentum leo rugiens cauda subsequenti impedire satagens, in silua, que Miriquidui  dicitur, montem quendam cum sagittariis prorsus [1043* 1Kb] intercluso omni aditu firmat. Rex autem id comperiens, premissis clam loricatis militibus electis, hostibus inuitis arduam irrupere uiam, facilem subsequentibus parantes [1044 1Kb] callem. Inter hec Bolizlauo [1045 1Kb] in una dierum cenante, unus ex nostris, capellanus Reinberni presulis sui  , de aduentu nostri exercitus loquitur, et ab eo mox auditus quid diceret rogatur. Cui responsa referenti, tum id [1046 1Kb] infit: Si reperent ut rane, iam possent huc aduenisse. Et uerum est hoc , ni asspiraret regem [1047 1Kb] diuina pietas, et hunc non inflaret superbie magnanimitas, non proueniret nobis tam subito  uictorie prosperitas. Adiuuit eciam regem exulis Iaremiri, qui firma pax interpretatur, comitatus, et adoptatus eiusdem aduentus Bemiorum deliniuit  agmen. Horum consultu et uocatione regi introitus patefecit, et in ipsa regionis istius ianua unum castellum sua eidem sponte reddidit. Rex propter Bawarios nondum aduentantes, tardato paululum itinere, ad urbem Satzi  dictam uenit, et conciues hos, portas sibi ilico aperientes et Polenos intus presidio positos occidentes, suimet cognouit amicos. uidens rex tantam stragem, commouetur, et superstites in una precepit ecclesia retrudi. Adest eciam, qui Bolizlauum a comprouincialibus esse interemptum pro certo referret. Letantur in Deo familiares regis, corruptique tristantur fautores adulterini ducis. Hii inuicem mussantes ex iniusti cordis sui secretario hoc euomuere mendacium: si rex umquam in bona securitate consisteret, se tunc ad nichilum  ualere multaque ab eo pati contraria debere. Propter hoc latente igniculo sub cinere , in hoc itinere ac postea sepissime regi suo cunctorum hostem fidelium brutis peiores animalibus preposuerunt, ignorantes, quod ab eorum fraude uicarium suimet in terris Deus pater ingenitus, speculator desuper, liberaturus erat e celis.

9. Tunc Iarimirus iussu regis cum optimis militibus ex nostris ac cum incolis sibi adherentibus ad capiendum seu occidendum serpentem uenenosum Pragam premittitur  . Quem preoccupantes nuncii prescriptorum, rem ordine pandunt  Bolizlauo, de tali periculo prius securo. Hic legatione tali commonitus, clam se preparauit, et subsequenti nocte iam mediante, audiens  in urbe proxima, que Wissegrodi dicitur, campanas ciues ad bellum sonitu hortantes, cum prima legione exiuit, et patriam fugiendo reuisit. Quem Zebizlouo, frater Adthelberti presulis et Christi martyris, subsequutus, in ponte uulneratus oppetiit, et magnum hostibus gaudium, suis autem luctum ineffabilem reliquit. Crastina autem die Iarimirus adueniens, populis iura ueniamque commissi poscentibus ante portam dedit, ilicoque intromissus, pristinis honoribus magna  iocunditate inthronizatur, ac tunc depositis uilibus indumentis, preciosioribus [1048 1Kb] ornatur. Huic ibi tum presentatur, quicquid unusquisque militum hosti fugitiuo uel occiso spoliorum abstulit. Muneribus idem delectatus plurimis ad Wissegrodi introducitur, ibidemque in dominum  exclamatur, regis indulgentiam et secum huc usque perseuerantibus diu elaboratum promisit brauium. Confluit undiquesecus tam uulgi quam seniorum [1049 1Kb]  ineffabilis turba, ad gratiam noui ducis percipiendam, et ad prestolandum gloriosi regis accessum. Hic tandem adueniens, ab antistite Thieddego et a duce Iarimiro cum immenso cleri tociusque populi tripudio succipitur, et ad eclesiam sancti Georii deducitur. Cunctis mox dignitatibus a rege honoratur Iaremirus paternis, conuocatis indigenis coram omnibus.

10. Sed cum ibi sancte Dei genitricis ortum omni celebrem mundo  rex ueneraretur, Goddescalcus [1050 1Kb] , sancte Frisingensis ecclesie uenerabilis pastor, nomen  cum re possidens, missam canere ac populos instituere ab eo precipitur et ab episcopo sedis illius permittitur. Perlecto tunc euangelio [1051 1Kb] , presentes idem ammonet de  timore diuino et de conseruando gemine dilectionis uinculo, de obedientia Dei sublimiorumque  honore potestatum, et ad ultimum regem suauiter aggreditur, ut semet agnoscere, et omnia, que a primis uite huius cunabulis usque ad hoc tempus honoris alicuiusue commoditatis umquam percepit, largitate diuina pocius quam suis meritis asscribere uoluisset. Insuper misericordie mentionem fecit, que unicum est salutis presidium, uenerabile fidei ornamentum et magna [1052 1Kb] remissio peccatorum. In cuius opere seruando unicuique Christo fidelium tria sunt semper optanda: posse, et uelle, ac perficere. Que cum a cunctis sint adinplenda, ab his maxime, qui nullum ledentes, sibi auent similia a Domino recompensari, et ut acceptabile ab his  Deo uotum fiat, ex corde debet unumquodque largiri et cunctis debitoribus remitti, ne mali uice serui [1053 1Kb] diris asstringantur tormentis. Et his concludens: Te, inquiens [1054 1Kb] , obtestor per nomen et amorem eius, qui suo debitori decem milia talentorum, id est Iudeis recutitis  [1055 1Kb] suorum transgressionem preceptorum indulsit, Heinrici quondam marchionis, nunc autem, ut spero, uere penitentis, senior karissime, miserearis, uincula soluas et gratiam dones, ut eo liberiori animo hodie Deum interpelles: »dimitte nobis  debita nostra« et reliqua. Hac rex exhortatione lacrimabiliter profusa placatus, sic se facturum firmiter spopondit [1056 1Kb] , et post hec domum ueniens, misericorditer adimpleuit.

11. Statutis tunc ibidem [1057 1Kb] omnibus, Bawarios  domum remisit. Ipse uero [1058 1Kb] cum Bemiorum duce nouo Milzienos, qui tum sibi fuere proximi, terminos  per ineffabilem itineris difficultatem adiens Budusin urbem possedit. Sed cum in una dierum unumquemque suimet fidelium ad expugnandam eandem incitaret, ab uno sagittariorum [1058 1Kb] e [1059 1Kb] propugnaculis, ni diuina custodiretur prouidentia, uulnere inprouiso lederetur. Quod illi, qui secus se stabat proximus, nocuit, et propositum inimici in alio peregit. Rex autem, eleuato ad Deum corde supplici, hunc laudat, qui solitam pietatis uigilantiam sibi inmerito reuelauit. Urbs uero prefata, igne iam adportato, combusta iaceret, ni hoc Guncelini marchionis iussio infausta prohiberet. uulnerantur inuicem multi, et nonnulli perempti sunt. Ex nostris autem unus nobilis et genere et uirili conuersatione, Hemuza nomine, cum urbanos  crebro certamine prouocatos pene usque ad muros insequeretur, molaris dimidio lapidis  per galeatum caput prostratus, ab inimicis insultantibus in urbem mortuus trahitur. Huius cadauer Heinricus comes, frater meus, cuius is miles fuit, precio comparatum ad patriam reduxit. Alter uero, qui ob assiduum uenationis exercicium indomitus Tommo  uocabatur, dum in Sprewa flumine hostibus fortiter resistit, torrentum lubricatione lapidum corruit, optimaque diu protectus lorica, tardo tandem [1059 1Kb] uulnere, pro dolor! oppeciit. Hunc unus ex suis satellitibus, ne aliquo deduceretur, cum prohibere temptaret, cuspide perfossus super eum corruit. Predicta belli asperitate [1060 1Kb] iam pene deuicta, iubente per nuntium suimet Bolizlauo, regie potestati  urbs saluis defensoribus traditur presidioque nouo munitur. Post hec rex cum exercitu itinere ac inedia iam defatigato domum rediit, marchiones, ubicumque opus fuit, solitis adiuuans amminiculis.

12. Hic cum se in Merseburg optate quieti indulgeret, Esiconem uenerandum comitem, longa infirmitate uexatum, uitam hanc in Liubizici [1061 1Kb]  finisse comperit . Huius corpus adueniens ipse suscepit, et honorifice sepeliri iuxta ecclesiam sancti Iohannis baptiste in septentrionali parte precepit; pro cuius anime remedio quoddam eiusdem predium Uppusun  nominatum cum candelabris duobus argenteis altari  sancto et confratribus ibidem Deo famulantibus dedit  . Insuper  Wigberto antistiti mercatores et Iudeos Appellas [1062 1Kb] , ab Gisilero primitus acquisitos ac diu commutatos, reddidit. Comitatum  super Merseburg et Benefitium ad hunc pertinens Burchardo  , et super quatuor urbes iuxta Mildam fluuium positas Thiedberno benefitium concessit. Omne autem predium sibi iuditio retinuit. Heinricum comitem a custodia absolutum cum gratia abire precepit.

13. Sicut sancte matris ecclesie prospera spirituali eiusdem proli ad augendam Christi gloriam [1063 1Kb] sunt preloquenda, ita eiusdem detrimenta ad compunccionem [1064 1Kb] prouocandam huic sunt enarranda; quia hec unanimi leticia, ista autem mesticia pari conquerenda et molli paciencia sunt ab hac sufferenda. In Pathelbrunnun monasterium et omnis eiusdem apparatus flamma nostre iniquitatis ultrix consumens, multorum corda fidelium commouit,  que amor diuine remunerationis ad hec renouanda communiter accendit. Posita est etiam in loco, qui Throtmunni  dicitur magna sinodus , ubi rex cepiscopis presentibusque cunctis plurima questus est sancte ecclesie inconuenientia, et communi eorundem consilio hec statuit deinceps prohiberi, et optimo noue institutionis decreto grauem peccatorum suimet  sarcinam releuari [1065 1Kb] . »Anno dominice incarnationis 1005  anno autem domni Heinrici secundi regnantis 4, in die Nonarum Iulii actum est in Throtmunii hoc decretum gloriosissimi eiusdem regis et contectalis sue Chungunde regine [1066 1Kb] , necnon [1066* 1Kb] et archiepiscoporum Heriberti Coloniensis, Lieuizonis [1067 1Kb] Bremensis*, Daginonis Magadeburgensis archipresulis  [1068 1Kb] tertii*; episcoporum* autem [1069 1Kb] Notgeri [1070 1Kb] Leodicensis, Suithgeri Mirmingardeuordensis [1071 1Kb] , Ansfridi* Traiectensis*, Thiederici* Metensis*, Thietmari* Asambrunensis [1072 1Kb] , Berenharii Ferdensis  [1073 1Kb] , Berewordi [1074 1Kb] Hillinessemensis [1075 1Kb] , Burchardi Wormatiensis, Retharii* Pathelbrunnensis*, Wigberti Merseburgensis [1076 1Kb] , Ekkihardi Slesuicensis [1077 1Kb] , Othinkerdi*  . In* obitu* cuiusque* prenominatorum* singuli episcoporum infra* 30* dies*, nisi* infirmitas* impedierit, missam pro defuncto* celebret*, et* unusquisque* presbiter in monasterio* similiter* [1078 1Kb] faciat*. Presbiteri* uero forenses tres missas peragant*. Diaconi* et* ceteri* inferioris* ordinis psalteria 10. Rex* et* regina* infra* 30* dies* 1500* denarios pro anime redemptione* erogent* et* totidem* pauperes* pascant. Episcopi singuli 300* pauperes* pascant* et* 30* denarios* expendant et [1079 1Kb] triginta* lumina* accendant*. Dux* autem Bernhardus [1080 1Kb] 500 pauperes  pascat et* 15* solidos* expendat*. uigiliam sancti Iohannis Baptiste et apostolorum* Petri* et* Pauli* et uigiliam sancti Laurencii et omnium sanctorum* in* pane* sale* et aqua decernimus ieiunare; uigiliam assumptionis [1081 1Kb] sancte*  Marie, et omnes uigilias aliorum apostolorum sicut in quadragesima. Quatuor tempora sicut in quadragesima, excepta 6 feria ante natale Domini, quam in pane, sale et aqua* decernimus ieiunare.«

14. Fresones rex [1082 1Kb] nauali exercitu* adiens* ab [1083 1Kb] ceptis contumacibus [1084 1Kb] desistere et magnum Liutgarde*, sororis regine  , zelum [1085 1Kb] placare cegit. Iussit [1086 1Kb] etiam* in* palatio* et in omnibus regni suimet [1087 1Kb] comitatibus* expeditionem* ad Poleniam conuentumque ad Liezca  per bannum*  fieri*. Conuenit* exercitus statuta hora [1088 1Kb] , id* est* 17* Kalendas* Septembris*, condicto* loco. Et [1089 1Kb] rex sancte Dei Genitricis* assumptionem* Magadaburch* celebrans, in [1090 1Kb] ipso* die* post* missam*  et* caritatem* expletam comitante regina* Albiam* transnauigans* proficiscitur [1091 1Kb] .

15. In hiis [1092 1Kb] diebus Ricdago*, abbate* de* monte* sancti* Iohannis* Baptiste* ob* crimen [1093 1Kb] quoddam* [1094 1Kb] ab abbacia suimet a Taginone* episcopo* deposito*, Alfkerus*, monachorum* in Palithi Christo seruientium* prouisor*, in* uacuum* ponitur, et proposita sancte* conuersationis* religio* hactenus firmiter consistens*, miserabiliter destruitur* et in nomen prepositure [1095 1Kb] mutatur*, unde* et* miserie* future* prima exstitit indicio. Hoc* etiam*, quod* per labentia accidit tempora [1096 1Kb] , o si* fuisset* dextre* mutatio excelse!  Auctores sancte institutionis,  in omni pietate modernos oppido precellentes, quod sumopere  construentes et usque ad edificationem, ut sibi uidebatur, perfectam complentes prudenter ordinauere, hoc nostro, pro dolor! in tempore malorum instinctu, ut uereor, non in melius, sed in peius [1097 1Kb] uersum est. Utinam propter specialem nostre utilitatis hoc non oriretur effectum. uerum est, quod hii, quorum noua conuersatio et in habitu et in uictu laudabilis extat, uero [1098 1Kb] non sunt sepe quod simulant. Dicit namque scriptura  Simulata equitas non est equitas, sed duplex iniquitas [1099 1Kb] . Omnis hominum Deo acceptabilis fructus in corde bono consistens, a bonis ueste pulchra et aurea cibi potusque mediocritate nonnumquam dissimulatur. Quod autem abstemiis et diploide indutis subtrahitur, cui hoc inpenditur? Si in earum id transit augmenta  ecclesiarum, dupliciter proficit, et animabus fratrum, si propter Deum ista paciuntur, et in rebus domesticis eorum elemosina lucrandis. Sed si extrinsecus omne defertur, qua securitate hoc crescit, cuius profectu multorum diminutio gemit? Certe non id firma stabilitate exaltatur, sed lugubriter quandoque degradatur [1100 1Kb] . Si sileat ueritas Christus eiusque precones linguam mordeant omnes, estne hoc totum per omnia bene limatum? Tuba sonat  euangelica, nichil opertum fore, quod non reuelabitur . Postquam uoluntati nostre in omnibus satisfecimus, ineffabile malum dissimulato facinore perpessi sumus; fragilis nature  nos commortales sumus, et omnia nutu suo pondera in terram ferri non nesscimus. Resipiscenda [1101 1Kb] respiciamus, ammonentes neque spernemus, promissa fidelibus cunctis premia cum mandatorum obseruatione diuinorum acquiramus. Non uideamur nostris antecessoribus meliores, quia pariter decepti in uaria specie recti hiis sumus nimis [1102 1Kb] inequales. Nemo irascatur, cum propter Deum familiariter ab aliquo arguatur. Caritas benigne a cunctis succipiatur, et ob recompensacionem supernam ueritas nuda sufferatur. Optet fidelium supplex peticio omnium necessariam de rebus his et de criminibus aliis a Christo indulgentiam. Et ego longe digressus repetam incepte narrationis cursus.

16. Ordinatis legionibus, rex inde [1103 1Kb] progreditur,  et regina celeriter reuersa, optatum dilecti senioris sui in Saxonia sollicite prestolabatur aduentum. Excercitum [1104 1Kb] autem nostrum cum prosperitate ad locum, qui Dobraluh dicitur  , in pago Luzici [1105 1Kb] uenientem, Heinricus et Iarimirus duces ad supplementum eiusdem cum suis properantes, letificant, maioraque consilii et fortitudinis spe roborant. Hic ducibus corruptis et sua defendere cupientibus, per solitudines paludesque circumductus, admodum  grauatur, et ne cito ad hostem ledendum perueniret, inuida eorum malignitate tardatur. Inde prouinciam Nice uocatam itinere attingentes, iuxta Sprewam fluuium castra metatus est. Hunc cum hostem ex latere abdito nocentem Thiebernus, miles egreius [1106 1Kb] , comperiret, ob  laudem sibi specialiter usurpandam optimos [1107 1Kb] e consociis clanculum eligendo conuocans, eum dolo intercipere temptat. Qui satis prouidus, ut sic melius sequentes lederet, inter lignorum condensitatem iacencium fugit, et sagittis, quibus maxime defenduntur, more solito remissis, primo hunc, posteaque Bernhardum, Isin et Bennonem, Arnulfi presulis inclitos satellites, cum aliis commilitonibus multis [1102 1Kb] 8. Idus Septembris incautos prostrauit  et despoliauit. Ob [1108 1Kb] hoc rex cum omni suimet comitatu dolore concutitur, et ob hoc Bolizlauus doluisse a nonnullis ueracibus perhibetur. Post hec Liuzici nostris pridie quam ad Oderam fluuium uenirent,  sotiantur, deos suimet precedentes subsequuti [1109 1Kb] . Quamuis autem de hiis aliquid dicere perhorrescam, tamen ut scias, lector amate, uanam eorum supersticionem, inanioremque populi istius executionem, qui sint uel unde huc uenerint, strictim enodabo.

17. Est urbs quedam in pago Riedirierum [1110 1Kb]  , Riedegost [1111 1Kb]  nomine tricornis, ac tres in se continens portas [1112 1Kb] , quam undique silua ab incolis intacta et  uenerabilis circumdat magna. Due eiusdem porte cunctis intreuntibus patent; tercia, que orientem respicit et minima est, tramitem ad mare iuxta positum et uisu nimis horribile monstrat [1113 1Kb] . In eadem est nil nisi fanum de ligno artificiose [1114 1Kb] compositum, quod pro basibus diuersarum  sustentatur cornibus bestiarum. Huius parietes uarie deorum dearumque imagines mirifice insculpte, ut cernentibus uidetur, exterius ornant; interius autem dii stant manu facti, singulis nominibus insculptis, galeis atque loricis terribiliter uestiti, quorum primus Zuarasici  dicitur, et pre ceteris a cunctis gentilibus honoratur et colitur. uexilla quoque eorum nisi ad expeditionis necessaria, et tunc per pedites, hinc nullatenus mouentur. Ad hec curiose tuenda ministri sunt specialiter ab indigenis constituti, qui cum huc idolis immolare seu iram eorundem placare conueniunt, sedent hii dumtaxat [1115 1Kb] , ceteris asstantibus, et inuicem clanculum mussantes,  terram cum tremore infodiunt, quo sortibus emissis, rerum certitudinem dubiarum perquirant. Quibus finitis, cespite uiridi eas [1115* 1Kb] operientes, equum, qui maximus inter alios habetur et ut sacer ab his ueneratur, super fixas in terram duarum cuspides [1116 1Kb] hastilium inter se transmissarum  supplici obsequio ducunt, et premissis sortibus, quibus id [1117 1Kb] explorauere prius, per hunc quasi diuinum denuo auguriantur. Et si in duabus hiis rebus par omen apparet, factis completur; sin autem, a tristibus populis hoc prorsus omittitur  . Testatur idem antiquitas errore delusa uario [1118 1Kb] , si quando his seua longe rebellionis assperitas [1119 1Kb] immineat, ut e mari predicto aper magnus et candido dente e spumis lucescente exeat, seque in uolutabro delectatum  terribili quassatione multis ostendat.

18. Quot regiones sunt in his partibus, tot templa habentur, et simulacra demonum singula ab infidelibus  coluntur, inter que ciuitas supramemorata principalem tenet monarchiam. Hanc ad bellum properantes salutant, illam prospere redeuntes muneribus debitis honorant, et que placabilis nostia diis offerri a ministris debeat, per sortes ac per equum, sicut prefatus sum, diligenter inquiritur Hominum ac sanguine pecudum ineffabilis horum furor mitigatur. Hiis autem [1115* 1Kb] omnibus, qui communiter Liutici uocantur, dominus specialiter non presidet ullus. Unanimi consilio ad placitum suimet necessaria discucientes, in rebus efficiendis omnes concordant. Si quis uero  ex comprouincialibus in placito hiis contradicit, fustibus uerberatur, et si forinsecus palam resistit, aut omnia incendio et continua depredatione perdit, aut in eorum presentia  pro qualitate sua pecunie persoluit quantitatem debite. Infideles ipsi et mutabiles ipsi, immutabilitatem ac [1120 1Kb] magnam exigunt ab aliis fidem. Pacem abraso crine supremo et cum gramine datisque affirmant dextris. Ad hanc autem [1115* 1Kb] perturbandam et facile pecunia corrumpuntur. Hii milites, quondam serui, nostrisque iniquitatibus tunc liberi, tali comitatu  ad regem auxiliandum proficiscuntur. Eorum cum cultu consorcia, lector, fugias; diuinarum mandata scripturarum auscultando adimple, et fidem, quam Athanasius profitebatur episcopus, discens memoriterque retinens, hec, que supra memoraui, nil esse, probabis ueraciter [1121 1Kb] .

 19. Inde mox inparibus ducibus inequales turme usque ad Oderam fluuium peruenientes, fixerunt tentoria iuxta amnem, qui Pober dicitur sclauonice, Castor latine. Quos Bolizlauus, munitis littoribus prefati fluminis, cum exercitu grandi in Crosno  sedens, ullo modo transire prohibuit. Sed cum rex 7 dies ibidem moratus, naues atque pontes pararet, diuinus respectus missis speculatoribus suis [1122 1Kb] uadum ostendit optimum. Quem sex legiones in ipso diei crepusculo iussu regis intrantes, incolumes eo [1122 1Kb] fruuntur. Quod eminus agnoscentes Bolizlaui custodes,  triste nuntium ac incredibile seniori suimet celeriter detulerunt. Hic tandem per tres uel amplius legatos certus effectus, amotis propere castris, ipse cum suis, pluribus ibidem relictis  rebus, fugit. Id rex cum suis caute considerans, Christo laudes cum clero et omni populo alta uoce cecinit, et cum securitate flumen pertransiit. Hii  autem qui precesserunt, ni Liuticios diu tardantes exspectarent, hostes in tentoriis inprouisos opprimerent [1123 1Kb] . Quos nostri alacriter insequuti, ueluti fugaces ceruos persequi cum non ualerent, ad consocios reuertuntur.

20. Profectus est inde rex, et usque ad abbaciam, que Mezerici  dicitur, perueniens, annualem ibi Thebaide legionis festiuitatem , qua maxima tunc ueneracione potuit, complere studuit [1123* 1Kb] ; et ne monasterium hoc ac absentium mansiones monachorum aliquam a suis paterentur molestiam, studuit prohibere. Dehinc hostem in nulla suimet urbium pernoctare presumentem, proxima queque uastando, prosequitur, et non longius quam duo miliaria ab urbe Posnani, rogatus a suis primatibus,  consedit. Exercitus autem in colligendis frugibus ceterisque rebus necessariis diuisus, magnum ab insidiantibus inimicis sustinuit damnum. Interim per fidos intercessores regis gratiam Bolizlauus peciit, et exaudiri mox [1123* 1Kb] promeruit. Tagino archiepiscopus cum aliis familiaribus regis ad ciuitatem predictam a Bolizlauo rogatus uenit, et  cum iuramentis ac emendacionibus condignis firma pacis federa apud eumdem pepigit. Leti tunc reuertuntur nostri, quia itineris longitudine et nimia fame cum intermixta belli asperitate magnum sufferebant laborem.

21. Post hec rex in nostris partibus, erutis tocius nequicie auctoribus, optate securitatis prospera solidare sumopere nititur, et Bruncionem  inclitum  satellitem, in Merseburch, e [1122 1Kb] Sclauis autem optimos, Borisen et Nezemuisclen [1124 1Kb] , cum ceteris fautoribus in Weleresleuo  laqueo suspendi precepit. Sepe cum Sclauis in Wiribeni  iuxta Albim posita conuentione habita, nolentibus seu uolentibus hiis, necessaria regni suimet tractauit atque potenter finiuit. Arnaburch prius deuastatam ob defensionem patrie renouauit, queque diu hinc iniuste ablata [1125 1Kb] erant, restituit. Sinodali iudicio iniustas fieri nuptias, Christianosque gentilibus uenundari, presens ipse canonica et auctoritate apostolica prohibuit, Deique iusticiam spernentes spirituali mucrone [1126 1Kb] interfici precepit.

22. Interea Balduinum ducem Wlandariorum [1127 1Kb]  iuuentus et rerum affluentia ac mala iniquorum  inflacio aduersus regem armauit, et ualentinam urbem  possidere potestatique suimet subdere suasit  . Quod rex ubi primum comperit, ipse cum signis militaribus accedens,  eripere eandem assidua pugnatione temptauit; et nil proficiens abiit, expeditionem suam in proxima estate super Balduinum fieri, orientalibus et occidentalibus firmiter indicens. Aduenit optatum tempus, exercitus grandis colligitur  , et a rege cum eodem ad Scellam fluuium  peruenitur . Ibi se Balduuinus armato milite presentans, transitum regi prohibere frustratoria spe nititur; sed prudenti quorundam consilio nostri nauibus alio latenter transuecti, eiusdem nimiam presumptionem ex inprouiso irruentes confundunt.  Fugiente eo, rex in Christo uictore letatur, flumen transgreditur, uicinitatemque contiguam populatur. Cum autem ad abbaciam, que Gent dicitur, ueniret [1128 1Kb] , a confratribus illius ecclesie susceptus, loco eodem [1129 1Kb] et bonis appertinentibus cunctis [1130 1Kb] pepercit. Tandem Balduinus magna necessitate coactus humili supplicacione ueniam inpetrat, et non longe post per manus regis [1131 1Kb] effectus, Walecorn  et [1132 1Kb] prenominatam urbem in beneficium adipiscitur.

23. Mense Iulio et 12 Kal. Augusti Gisla, uenerabilis matrona et mater regis nostri inclita, obiit et Ratisbone sepelitur [1133 1Kb] . Pacificatis tunc partibus hiis, generale concilium in Fronkeneuordi [1134 1Kb] a rege ponitur, et hoc ab omnibus Cisalpinis antistitibus  uisitatur . Causam uero precedentem, lector, auribus accipe! Rex a puero quandam suimet ciuitatem, Bauanberg [1135 1Kb] nomine,  in orientali Francia sitam, unice dilectam pre ceteris excoluit, et uxore ducta, eandem ei in dotem dedit. Postquam autem ad regni curam diuina miseratione promouetur [1136 1Kb] , semper tacita mente ibidem episcopatum construere gestit. Sed quia, ut Flaccus testatur , dimidium facti, qui cepit, habet; nouam ibi inchoat ecclesiam cum criptis duabus, et perficit. Omnia autem, que ad diuinum pertinuit misterium paulatim congregans, Heinricum Wirciburgensem episcopum sibi multum familiarem, ut proposito animi suimet asspirare uoluisset, parrochiamque  in pago, qui a Radinzca fluuio  nomen  sortitur, positam concederet, sibi concambio uendicandam sepe rogauit [1137 1Kb] . Dilecti senioris iustas peticiones presul benigne suscipiens, ea racione consensit, ut pallium sue permittens ecclesie, Bauenbergensem sibi subderet pastorem; hocque, baculo suimet regi dato, et quodam predio pro commutatione prefata tradito, clam firmauit. Cum uero se archipresulatum nullatenus adipisci posse sentiret, promissa complere renuens, ad concilium uocatus supramemoratum, uenire noluit. Consedentibus ibidem ordine archiepiscopis cum omnibus suimet suffraganeis [1138 1Kb] , rex humotenus prosternitur, et a Willigiso antistite, in cuius diocesi sinodus habebatur, eleuatus,  cunctis presentibus talia fatur [1139 1Kb] : Ob recompensationem futuram Christum  heredem elegi, quia in sobole acquirenda nulla spes remanet mihi; et quod precipuum habui, me ipsum cum modo acquisitis seu adquirendis in sacrifitium Patri ingenito iam dudum secreto mentis optuli. Episcopatum in Bauanberge [1140 1Kb] cum licencia antistitis mei facere hactenus concupiui, et hodie iustum hoc perficere uolo desiderium. Ob hoc serenissimam uestrimet interpello pietatem, ne absencia eius, qui apud me uoluit obtinere, quod mihi non licuit huic concedere, propositum uoluntatis mee queat impedire, cum in baculo eius mutue confirmacionis signo clarescat, hunc non propter Deum, sed ob dignitatis nullatenus adipiscende dolorem fugisse. Moueat omnium corda presentium, quod per ambitionem suam, sancte matris ecclesie augmentum anullare, cum nugigerula  [1141 1Kb] legatione presumit. Ad hec firmiter constituenda contectalis mee presentis et unici fratris et coheredis mei  larga benignitas asspirat, et sibi placita [1142 1Kb] adimplecione hiis me eadem restituere, uterque pro certo sciat. Si quando autem episcopus uenire et promissa dignatur suscipere, paratum me ad omne quod uobis bonum uidetur procul dubio inueniet. Finitis talibus alloquiis, Beringerus, antistitis  Heinrici capellanus, surrexit, propter timorem regis seniorem suum huc non uenisse, et detrimentum ecclesie sibi a Deo commisse in aliquo fieri numquam laudasse testatur [1143 1Kb] , et obsecrat cunctos presentes per Christi amorem, ne talia fieri absente eo futurum sibi in exemplum paterentur.  Priuilegia eiusdem ibi alta uoce recitantur. Inter  hec quocies [1144 1Kb] rex anxiam iudicum sententiam nutare prospexit, toties prostratus humiliatur. Tandem archiantistite [1145 1Kb] Willigiso, quid [1146 1Kb] de hiis faciendum foret, iudicio perscrutanti, Tagino primus respondit, hec tunc [1147 1Kb] secundum regis eloquium legaliter fieri posse. Cunctis presentibus eius sermonem tunc affirmantibus et subscribentibus, Euerhardo [1148 1Kb] tunc cancellario cura pastoralis a rege committitur, et hic a prefato archipresule eodem die consecratur. Post hec autem Heinricus antistes auxilio confratris Hiriberti  regis gratiam et adimplecionem sibi [1130 1Kb] placitam acquisiuit.

24. Sed quia raro illucescit [1149 1Kb] serenitas, quam non sequatur caliginose nubis obscuritas, regi pascha  Ratisbone celebranti   de Liuticis et ab hiis qui a ciuitate magna Liuilni [1150 1Kb] dicta missi fuerant, et a Iaremiro duce, Bolizlauum multa sibi contraria molyri cupientem asserebant, seque ad hec perficienda uerbis ac pecunia ab eodem introduci  affirmabant. Intimabant quoque ei, si hunc amplius in pace et gratia suimet haberet, ut seruitutem eorum firmiter non teneret. Hec rex cum suis principibus [1151 1Kb] caute considerans, diuersaque ab hiis consilii responsa percipiens, inique uoluntati eorum in hoc consensit, quod generum suimet Hirimannum  illo mittens, condicta pacis federa [1152 1Kb] interdiceret. Quam legationem ab internuntiis Bolizlauus comperiens, prefatum comitem, quamuis ad se prius inuitatum, non bene suscipit,  et percepta ab eo narratione, in multis se excusat: Sciat, inquiens, testis omnium Christus, quicquid [1153 1Kb] deinceps facturus sum, id inuitus implebo. Post hec collecto exercitu, pagum, qui Morezini  dicitur, iuxta Magadaburch iacentem populatur, et fraternitatem quam in Christo cum Parthenopolitanis prius coniunxerat, hostili assperitate disrupit. Inde ad urbem, que Zirwisti  dicitur, ueniens, urbanos terrore graui et hortatu dulci deuictos secum uehebat. Hoc totum nostri comperientes, tarde ueniebant, ac morosius eos [1153* 1Kb] insequebantur. Horum primicerius fuit Tagino archiepiscopus; et hec omnia prius sciens, non bene prouidebat. Fui hic equidem cum illo; et cum nos omnes ad locum, qui  lutriboc appellabatur, uenissemus, uisum est sapientissimis  non esse consilium hostes tam parua multitudine persequendos, et reuersi sumus.  Bolizlauus autem Luzici, Zara  et Selpuli denuo occupat, et non longe post Budusin ciuitatem presidio Hirimanni [1154 1Kb] comitis munitam socer inuidus possedit. Mittens autem nuncios suimet, urbanos postulat, ut urbem hanc sine utrorumque labore sibi redderent, et nullam a seniore suo ereptionem sperarent. Fit pax mutua ad 7 dies. Iste parat impugnationes; hii per legatum suimet a domino et a principibus regni suppliciter auxilium poscunt, se alios [1155 1Kb] dies hosti resistere promittentes. uenit marchio Hirimannus [1156 1Kb] ad Magadaburg, Walterdum tunc prepositum interpellans, omnesque specialiter per legatos euocat primates, quos multum hic tunc  [1157 1Kb] tardasse uehementer queritur, et tamen milites suos per internuntios solatur. Qui cum assidua Bolizlaui impugnatione laborarent, uiriliterque diu resisterent, uidentes nonnullos ex sociis eorum nutare, dominumque se ad liberandos non uenisse, licentiam hinc exeundi cum omnibus, que habebant, apud ducem prefatum impetrantes, urbem ei [1158 1Kb] reddiderunt, tristesque patriam repedabant.

25. Mortuo post Pascha [1159 1Kb] Treuerensis ecclesie archiepiscopo uenerabili Liudulfo , cappellanus eiusdem Aethelbero [1160 1Kb] , frater regine et immaturus iuuenis, plus timore regis quam amore religionis communiter eligitur. Rex autem ut hoc audiuit,  prioris non inmemor in germano eiusdem Thiedrico  non premeditate constitutionis,  uxorem dilectam ceterosque suimet familiares de episcopatu eodem inpetrando sollicitos spreuit, et Meingaudo [1161 1Kb] , Willigisi [1162 1Kb] archipresulis camerario, nobili secundum carnem uiro, eundem dedit. Propter hoc subdole generationis furor accenditur. Palas  a Treuirensibus [1163 1Kb] contra regem firmatur, ac terra hec hactenus pacifica crebris concremacionibus quatitur, et quicquit hii inmites in dominum lenem prius peccauerunt, equali lance [1164 1Kb] receperunt. Quid hii omnes hic et in futuro examine dicturi sunt, quorum culpa ineffabili ecclesia [1165 1Kb] mater incorrupta tocies in filiorum suimet nece  et despoliacione gemens, lacrimas a maxillis descendentes ante conspectum uindicantis Dei fundit? Tali presumptione rex commotus, illo cum exercitu properat, archiantistitem inthronizatum ibidem consecrari, Aethelberonemque [1166 1Kb] excommunicari precipiens. Obsidione eciam continua eos, qui Palas tuebantur, in tantum constrinxit, ut fame assidua inpugnatione defatigati, aut interius perire aut in potestatem regis inuiti deberent exterius uenire  . Quod ne fieret, Henricus dux improuisa calliditate impediens, eos exire inlesos apud regem obtinuit. Postquam uero de hiis rei certitu linem rex inquisiuit, grauitate mentis  id ferens, ut in sequentibus referam, ultus est.

26. Interim antecessor meus [1167 1Kb] longa infirmitate  detentus, diem sollicitus supremum prestolatur. Sed quedam de eo ante conclusionem ad memoriam eiusdem expedire mihi [1168 1Kb] libet. Hic ex optimis Turingie australis parentibus originem, in Magadaburg autem ab Ohtrico [1169 1Kb] discipline regimen sumpsit. Hunc egregie [1170 1Kb] educatum Gisilerus archiepiscopus sibi familiariter [1171 1Kb] in seruicium asciuit, et multo tempore secum habuit, benefitio singulari et archipresbiteratus offitio demulcens. Nouissime autem quedam ei iniquorum assidua susurracione subtrahens, mentem eius in tantum abalienauit, ut, relictis omnibus suis, Henrico regi, sicut prefatus sum, adhereret, optimeque ei placeret. Fuerat enim egreius [1172 1Kb] et statura et facie, facundia et uoce pulcherrima, sapiens in consilio, iocundus in concilio  ac largitatis inmense; unde diuina uisitatione et tali uirtute sacerdotalis [1173 1Kb] gradum ascendit. Qui in diebus sibi diuinitus concessis hec sue acquisiuit eclesie: Sidegeshusun  et Wiribeni, in Derlingun 9 mansos, ac in Daliwi 7, in Ninstidi 3. De sua uero proprietate concessit in Uppusun 7 mansos et saltum, qui Pulcher mons dicitur. De libris rebusque aliis diuina respicientibus [1174 1Kb] misteria multa contraxit. Non minus quam decem annos toxicata [1175 1Kb]  lesus potione, crebram passionem corporis et in mense Martio maximum sustinuit laborem. Si quid in eo suis uel alienis umquam occurrit  contrarietatis, hoc stimulus effecit immense infirmitatis. Predicatione assidua commissos a uana superstitione erroris reduxit, lucumque Zutibure [1176 1Kb] dictum, ab accolis ut Deum in omnibus honoratum et ab euo antiquo numquam uiolatum, radicitus eruens, sancto martiri Romano in eo ecclesiam construxit; preter hanc tertiam et quartam in Magadaburg multasque alias ipse dedicauit. Si quid in eum uarium uulgus et sepe mentiens garriuit, bonis incredibile satis esse persuadeo. Multi enim, cum alios culpant, ignorant, quoniam nemo sine crimine uiuit . Hic uenerabilis uir quinque annos in episcopatu et sex hebdomadas et dies quinque sedit flebiliter sepe peracta confessione, et ab episcopis Wigone  et Herico  in extremis eum uisitantibus  percepta remissione, nono Kal. Aprilis feria tertia  in Merseburg de hac luce ad Christum, ut spero, felix migrauit  . Sepultus est, ubi unus electorum Christi, dux eius dum uixit et socius, per uisum sibi prius monstrauit.

27. Huic equidem ego, qui hec scribo, indignus succedere a pio pastore Taginone [1177 1Kb] predestinabar. Natale Domini  in Palithi [1178 1Kb] celebrante rege, cum simmista [1179 1Kb] suo Taginone  ipse tractauit, qualiter post mortem Wigberti presulis Merseburgensem ecclesiam bono prouisori commendaret. Cui ille inquit: Est in meo monasterio quidam frater nomine Thietmarus, quem uos ipsi [1180 1Kb] bene nostis; hunc suo modo prudenter disponentem ad hoc, largiente Deo, spero idoneum. Ad hec rex infit: Utinam hanc uoluisset  suscipere, qui me fautorem certissimum ad ea, quibus indigeret, non dubitaret habere. Nepos meus Thidericus ilico ad me mittitur, qui hec mihi ex parte regis et episcopi [1181 1Kb] intimaret, et ad hec facienda pro posse persuaderet. Ego in Magadaburg positus legacionem hanc percepi, et talibus respondi: Deus omnipotens domino et patri nostro pio uicissitudinem retribuat, quod mentionem meam alicubi in bonum facere dignatur. Ad hec me immeritum esse iudico, unde ea laudare adhuc nequaquam presumo. Potens est enim Deus episcopum adhuc uiuentem de manu mortis eripere; si autem prorsus recuso, me ab solita eius gratia repudiari uereor; non est mihi preter hunc aliquod auxilium, a quo uel hec promereri, uel maiora ualeam percipere. Post mortem presulis quid  Deo placet in potestatibus ad eo constitutis uita comite libenter adimplebo. Rex autem in Franconeuord [1182 1Kb] , audita morte episcopi, memoriam pro eo debitam  precepit fieri. Iam uero tum quorundam instinctu mentem suam a me ad meliora conuertebat; uoluit enim Ethelgero cuidam bene merito honorem hunc impendere. Quod cum regis familiaris Tagino resciret, summopere rennuit, et cum assidua supplicatione eo me  cum [1183 1Kb] gratia regis per Gezonem prepositum uocauit. uenit ille ad me ad curtem meam, que Retmersleuo dicitur; et ea nocte uidi baculum episcopalem iuxta lectum meum stantem, et interrogauit me unus, dicens: uis ecclesiam suscipere Merseburhgensem? Et ego: Si Deus uult, inquam, et qui iubet uenire, archiantistes. Ille autem prosequutus: Caue, infit, quia quicumque sancto cerebrum mouet Laurentio, statim insanit. Cui mox respondi: Tueatur me custos hominum Christus,  ne in hoc uel in aliquo offendam maiestatem diuinam, sanctorumque intercessionem auertam. Cumque euigilarem, obstupui [1184 1Kb] , et protinus exiliens, iam clarum diem fenestras intrare uidi ; et ecce is, de quo nunc dicebam, intrauit, et ostensis mihi duabus epistolis, in sabbato sancto  ad Augustanam urbem me rogauit et [1185 1Kb] precepit uenire. ueni ad Parthenopolim, et in die palmarum cum licentia prepositi ac confratrum inde profectus, 3 feria post resurrectionem Dominicam  loca attingebam predestinata, et ab archiepiscopo, quamuis irato, quod sic tarde uenirem, misericorditer susceptus sum. Postera die uocatus, interrogabar ab eo iussu regis, si aliqua parte hereditatis mee eclesiam uellem adiuuare meam. Cui talia referebam:  uestra iussione huc ueni, et de hoc modo nil certi nec possum uel uolo respondere. Si diuino consensu et regis largitate uestra uoluntas, pia semper in me, hic adimplebitur,  quicquid in hoc aut in rebus aliis pro anime remedio mee et de debito commissi facere possum, deuotus implebo. Hoc uerbum archiantistes benigne suscipiens et laudans, me ad cappellam Brunonis episcopi, ubi rex eundem exspectabat, duxit, et paratus [1186 1Kb] ad missam, regi me per manus tradidit. Qui ut cum electione presentium pastoralem mihi curam immerito commissit cum baculo, et prostratus ueniam petii, cantor introitum incepit: uenite, benedicti Patris mei. Et in maiori ecclesia omnes interim ad missam campane sonabantur; quod etsi casu et non iussu alicuius  seu dignitate mea euenisset, tamen rex bonum hoc esse omen testatur. Peracto tunc ibi magno [1187 1Kb] a Brunone uenerabili presule conuiuio, proximo sabbato  ad Nouam Urbem  uenimus. Ibi tunc in octauo Dominice sollempnitatis die a predicto archipresule, Hilliwardo confratre nostro adiuuante, et cepiscopis non minus quam 4 asspirantibus, in regis presentia crismate in sacerdotem perunctus sum 8 Kalendas Mai. Inde Ratisbonam in Danubio flumine nauigio perducimur [1188 1Kb] .

28. In diebus illis famis magna in hac regione fuit [1189 1Kb] . Interea Heinricus dux rebellionis gratia Bawariam clanculum intrare presumens, interclusum sibi aditum a prouida regis sollercia ut primo persensit, mox fugiendo reuertitur. Quocirca optimi Bawariorum Ratisbone regali edictu conueniunt; et quamuis  duci suimet ad tres annos se alterum non eligere omnes sponte iurarent, tamen ob  [1190 1Kb] hoc a rege iurgati, blandiciis atque minis ab eius famulatu et auxilio deducuntur, sibique specialiter assumuntur. Ibi tunc confratres de monasterio Christi martiris Emmerammi, quod Arnulfus imperator in honorem eius construxit, hicque ad corporaliter [1191 1Kb] pausandum elegit, unanimiter regis pedibus prouoluti, ex parte presulis suimet Gebehardi multa flebiliter [1192 1Kb] , me eadem audiente, queruntur, et laici presentes magnis lamentationibus hiis subsequuntur. Difficile est mihi enarrare et alicui credere, quanta de hoc populus sibi subditus ad uanam pertinentia superstitionem animeque detrimentum sue dissereret. Hoc solum scio, quod moribus et raris apparatibus huic similem numquam uidi, neque [1193 1Kb] de antiquioribus audiui. Si interiora exterioribus  concordant, aut melior est ceteris, aut  longe inferior. Optime prius culta diruens, nouis insudat maximis laboribus. Patriam cum commissis deserit, aliena, et quamuis longe sunt, superuacuis cultibus, colit. Deum testor, quod non ob reprehensionem sui tantum hec loquor---quia nostra fragilitas in proximis dissimulanda, et ob melioracionem est castiganda---quantum ueritate ad hoc me persuadente uehementer hoc cum multis ammiror. Propicius  illi Deus, ut si hec bona intentione faciat, in iustificationibus Dei sine querela cursum huius peregrinationis incedat. Si autem tumore elacionis aliquo magis inflatus quam [1194 1Kb] amoris fomite spiritualis tanta operatur, ad uituperandam solum presentium  conuersationem, conuertatur ab iniquitatibus suis, ac per lucracionem secularium edificationem fidelium sequutus animarum, nullo prematur detrimento sui. Felix est in Christo, qui eternam iusticie cultu memoriam, et a malo suspensus auditu,  diuinam promeretur ad dexteram uocationem.

29. Rex dum hec, que nunc longe progressus aiebam, discutit, ad inuadendam episcopalem cathedram iussu regis ego precedebam. Primoque ad curtem meam, Sclauonice Malacin [1195 1Kb] dictam, Teutonice autem Egisuillam  , ueni, et subsequenti luce iuxta Elstram fluuium et Iteri oppidum  , cum conuocatis ecclesie meimet famulis [1196 1Kb] , ad consolandum presentes et ad uocandum absentes loquebar. Fugerat enim maxima horum [1197 1Kb] multitudo suimet inconstancia et antecessoris mei infirmitate preualida. Inde ad Merseburhg proficiscens, per Ericum antistitem  , a confratribus primo honorifice susceptus, inthronizabar. Dies Dominica crastino illuxit, et ego peccatorum missam cantans,  populos aduenientes amonicionis egentes [1198 1Kb] institui, et peccata confidentibus diuina potestate,  tamen infirmitate mea, resolui. 2. feria rogationum [1199 1Kb] dies incipiunt , et hinc ad Magadaburhg peticione archiantistitis mei pergens, 4 feria a spiritualibus meimet fratribus, non pro qualitate meriti, set pro quantitate amoris inmensis, succipiebar. Ascensionis inclitum et regale misterium  communi deuotione pro nostra possibilitate peregimus.

30. Inde ad Wallibizi, ubi tunc prepositus confratres Deo semperque uirgini Marie ibidem seruientes 7 annos ac tres ebdomadas [1200 1Kb] et tres dies rexi, tantum onus Simoniaco, pro dolor! subiens exemplo non in pecunia, sed in predio patruo meimet dato.  In hoc multum culpabilis, spero districti Iudicis ueniam, quia ob defendendum gregem Dominicum et instituta parentum obseruanda multo magis id egi. Ergo te lectorem per Deum testor, ut textum huius narrationis inspicias, et pro qualitate meriti discernas, examinatorisque uenturi horridam faciem lacrimabili supplicatione preoccupes. Auus meus, de quo predixi  , Liutharius, postquam in dominum suimet et regem deliquid, neuam hanc abluere sedulo cogitauit. Unde monasterium in loco, qui Riuus [1201 1Kb] dicitur siluaticus, in honore sancte Dei genitricis construxit, ibidemque Willigisum statuit prepositum, concedens fratribus hiis ad uictus uestitusque necessaria decimam hereditatis sue partem. Quo discedente,  uxor sua Mahtildis uotum dilecti senioris sui, fauentibus ad hec duobus suimet filiis, perficere anhelauit,  et post obitum Willigisi patris egregii [1202 1Kb] Reginbertum de orientali Francia natum succedere fecit. Hic decurso multorum spacio annerum,  mortuo [1203 1Kb] tunc patre meo et matre eius, auxilio patrui meimet Liutharii Antique ciuitatis  antistes a tercio Ottone effectus est. Fuit tunc in nostra uicinitate clericus nobilis genere, Thiedricus nomine, qui suasu prefati comitis decem [1204 1Kb] mansis preposituram hanc comparauit. Quo tot annis uel plus sedente, defuncta matre mea, ego heres tercius successi, et predii medietatem [1205 1Kb] , que cenobium respiciebat prefatum, a confratribus [1206 1Kb] meis suscepi. Exin patruum sepe alloquebar meum, quatenus mihi liceret curam subire predictam; et si non potuisset id fieri dono, saltem fieret mediocri precio. Hic [1207 1Kb] post longam animi constantis deliberationem [1208 1Kb] , posthabito caritatis et affinitatis debito, magna ex parte mea poposcit; et quia in fratribus meis nullo  fruebar amminiculo, desiderio eiusdem, pro dolor! consensi, ac eiusdem ecclesie, cuius tunc fui paterna tradicione seruus, Dominice [1209 1Kb] incarnationis anno millesimo 2 Nonas Mai custos effectus sum, annuente id antecessore meo ob acceptam commutationem sibi placitam. In hoc offitio plus iniquitatis quam diuine equitatis ociosus operator exegi, et pro hoc dignos penitentie fructus numquam exercere conabar. Non ullum consanguinitatis linea mihi  coniunctum accuso, sed bona pro malis omnibus his exflagito. Mortua uxore fratris mei, rogatus sum ab eo, ut [1210 1Kb] sepulturam ei preparare uoluissem optatam. Sed cum scirem Willigisum uenerabilem ibi esse tumulatum, primo rennui, ac postremo rectum et pudorem uoluntati eiusdem supposui,  miserque aggressus sum, quod utinam non fecissem; et quod gentibus nefas uidebatur, Christianus ego in deiectione sepulcri et ossium [1211 1Kb] confratris mei operabar, et calicem argenteum, quem ibi inueniebam, pauperibus ad diuidendum reseruari precipiebam, quem postea nullatenus comperiebam. Agnoui post [1212 1Kb] in infirmitate sequenti, quia in Deum nimis peccaui. Sed cum hanc diuino superarem auxilio, causa orationis Coloniam pecii. Quadam autem nocte audiens clamorem inmensum, quid hoc esset percontatus sum. Et hic ego sum, inquid, Willigisus, qui culpa tui errans uagor. Expergefactus mox obstupui [1213 1Kb] , et usque huc, et quamdiu uiuo, culpabilis hoc ingemisco.

31. Ad percipiendum presbiteratus ordinem ad  Alstidi ciuitatem a domino Taginone uocabar, et in uia hac peracti facinoris confessionem feci, et quod ad emendationem eius promisi, pro debito non compleui.  Presbiterii uero dignitatem 12 Kalendas Ianuarii a prefato archiepiscopo; presente Heinrico rege et casulam mihi optimam largiente, indignus percepi . Antequam uero episcopus ordinarer in ea ebdomada qua recordacio fratrum a cunctis fidelibus uniuersaliter celebratutalia per somnum quidam mihi nunciat : In hoc, inquiens, anno presul Hillericus et Meinric decanus ac tu mandatum Dei inplere debetis. Cui sic respondebam: Ut sit uoluntas in celo, sic fiat. Et in ipso mense et in tertia [1214 1Kb] Kalendas Nouembris, que tunc proxima fuit, antistes predictus, ut sibi prius reuelatum est, in Christo exhalauit  . Sed quia Deus omnipotens humanam fragilitatem sepe dignatur [1215 1Kb] uisitare et consolari, congruum est  laudibus et scriptis hoc posteris innotescere, ut [1216 1Kb] glorificetur [1217 1Kb] nomen Domini, et prospiciat homo instabilis sibi. Presul supramemoratus, in Magadaburg inualescente prius [1212 1Kb] nimia corporis egritudine, a quodam egreio uiro in somnis sibi apparente sic ammonitus est: Ne sis modo de fine tuo sollicitus. Quatuor annos et duas ebdomadas uel tres exspectabis, et bona quecumque possis operari, non desistas [1218 1Kb] . Hec locutus euanuit [1219 1Kb] , et sicut iste predixit, episcopus mente, ut spero, uigilanti superuixit, morte, pro dolor [1220 1Kb] ! subitanea lineam uite huius concludens supremam. In sequenti nocte lux magna et a multis uisa apparuit [1221 1Kb] . Post omnium memoriam sanctorum  ego de me multum pauidus licentiam abeundi a decano postulaui, et  eundem, ut se prouideret, ammonui. Ad curtem [1222 1Kb] meam, que Retmersleuo [1223 1Kb] dicitur, ueni, et in nocte proxima suppliciter Deum rogaui, ut aliquam de me certitudinem dignaretur aperire. In primo subsequentis diei crepusculo, id est in uigilia sancti Martini , ut paululum quiescebam, sic tunc, ut mihi uidebatur, Walterdus, tunc noster prepositus, hec dicens  apparuit: uis tibi profutura scire? Et ut uoluntatem meam in hoc sensit, mox uolumen unius martyrologii [1224 1Kb] diligenter inspiciens, plumbum [1225 1Kb] , quo murus mensuratus dirigitur, tacendo inmisit, et post longum temporis interuallum hoc substitit. Et quid nunc est? aio ad eum; et ille: Quinque, inquid; et uidi manifeste numerum hunc atramento signatum, incertus,  utrum dies, an ebdomadas, seu menses, an signaret annos. Et protinus respondebam ei, utrum prius indictum, an posterius innotesceret tempus; et ille  tacendo exiuit. Equidem premonstratas mihi inducias cura non sine maxima notaui, sed bonis operibus nullatenus [1226 1Kb] preueni. Adueniente quinto mense, quamuis plus mortem quam hoc sperarem, completur utrumque in accepto episcopatu somnium, quia in eo preceptis obediui diuinis, et numerum compleui signatum. Unde inconueniens esse mihi uidebatur, ut sine speciali rectore ecclesia, quam actenus regebam, esset, ac eidem Willigisum, fratrem meum ex patre, huius altaris seruum, communi fratrum consilio preposui; et inde ad Mersseburg ueniens, cum domino meimet rege proximum Pentecosten celebraui  .

32. Dehinc ad Magathaburg omnes uenimus. Ibi tum nepos meus marchio Wirinharius a rege in  multis accusatus, gratiam eius et beneficium suimet instinctu Dedi [1227 1Kb] comitis perderet, nisi infirmitas eius subitanea id [1228 1Kb] inpediret, et ni hoc Burchardus comes palatinus  prudenti consilio differet. Rex inde progressus, uarias occidentalium mentes probare, et ne solito commouerentur, sedare temptauit  . Quos nonnulli iniusticiam dominorum suorum pati nolentes laudant, nos autem quasi ignauos e contra uituperant. Sunt [1229 1Kb] plerique, qui corporis uoluptatibus cunctis seruientes, freno equitatis a Deo inposite regi nullatenus curant, sed hoc, uirtute seu fieri ualet arte, de futuro nil solliciti [1230 1Kb] , defendunt, et omnes in hoc sibi non consentientes detractione et odio insaciabili persequuntur. Sed ego hiis neque suimet fautoribus consentio; quin  potius illis, qui Deo se potestatibusque ab eo constitutis humiliant et cedunt, asspiro, quibus uidetur esse sacius, omnia propter Deum pati, quam litigio [1231 1Kb] et execrabili periurio diuinam maiestatem offendere. Nostri predecessores, suis senioribus semper fideles, in extraneas nationes, ac non in uiscera, optimi seuiebant milites. Hoc posteritas discat et alia fugiat, et que mutanda sunt, non in peius, sed semper in melius transferre contendat; beatitudinem oct nam libenter attendat, eorumque opposita fugiens, eam apprehendere studeat. Quid illos amplius corripere uel hos attollere uolo, cum unusquisque pro qualitate sui seminis pro certo recipiat fructum future messis?  Cum pro  corruptibilibus accipiendis semper laboramus, cur non ad indeficientis coronam  honoris sublato timore aliquantulum properamus? Hanc ad capiendam rex noster, ut predixi, in itineribus et aliis necessitatibus maxime laborans, amicos fecit sibi inimicos, iuste eosdem exosus.

33. Interim Dedi comes magnum dedecus in uerbis et in operibus predicto nepoti meo inferens, excitauit malum, quod fore putauit oblitum. Consilio enim eius et auxilio urbs patris eius et nostra Walmerstidi  , Slauonice autem Ustiure, eo quod Ara et Albis fluuii hic conueniunt, uocata, combusta est et depopulata. Commouit hoc omne animosum iuuenis egregii pectus, et cum hostem de ciuitate Tongeremuthi  dicta, quia Tongera fluuius  ibidem in Albiam cadit, equitare ueraciter comperiret, fratrem meum Frithericum cum 20 tantum militibus armatis secum sumens, a sumitate [1232 1Kb] unius campi ad Mosum uillam  pertingentis, qua eminus asspici [1233 1Kb] potuit, uiriliter aggreditur, et eundem, fugientibus mox plus quam 40 sociis, fortiter resistentem, cum Egilhardo suimet milite occidit  , et post hoc iuste perdidit, quod prius pene [1234 1Kb] inracionabiliter eius persuasu amisit.

34. Sed si te lectorem audire delectat, unde is fuerit, de tribu, que Buzici  dicitur, et de patre Thiedrico originem duxisse accipies. Hic Rigdago marchioni, agnato suimet, ab infancia seruiebat, et gemina cordis ac corporis uirtute pollebat; et, ut predixi  , Bemios  aduersum nos  insurgentes ad Citicensem perduxit [1235 1Kb] ecclesiam. Ubi cum hiis uastando circumquaque perlustrans, ad ultimum captiuam matrem suam, hostis, non filius, cum cetera adduxerat preda. Post hec reconciliatus, regis efficitur tertii Ottonis, et in paruo tempore gratiam eius et familiaritatem promeruit. Interim Bio, comes Merseburgensis, in expeditione obiit; et Gisilerus archipresul huius comitatum, qui inter Wipperam, et Salam, et Saltam  , ac uillerbizi  , fluuios iacet, isto acquisiuit [1236 1Kb] . Insuper Zurbizi [1237 1Kb]  burgwardum, quem antecessores sui in benefitium possiderunt, sibi et confratri suimet Fritherico uendicauit. Insuper Thiedburgam, Thiedrici marchionis filiam, duxit [1238 1Kb] , et ob hoc  omne adeo intumuit, ut regi molestiam in oculto et multis offerret [1239 1Kb] in aperto. Proximum natale Domini rex in Palethi celebrauit, et ibidem Thiedrico, predicti comitis filio, comitatum ac [1240 1Kb] omne beneficium iure et ortatu [1241 1Kb] regine ac principum [1242 1Kb] suimet dedit. Insuper marcam et quidquid [1243 1Kb] Wirinzo ex parte regis tenuit, hoc totum Bernhardo comiti concessum est.

35. In diebus illis Thiedricus, Metensis [1244 1Kb] episcopus, et dux Heinricus, frater eius  , cum ceteris conspiratoribus magnam regi et suis familiaribus molestiam inferens, sibi successoribusque suis inexsuperabile detrimentum promeruit  . Ecclesia namque una, que extra Metensem stabat ciuitatem, et congregatio ibidem seruiens a Sclauis   Deum non timentibus uastatur. Sed hoc damnum magna  ex parte rex cum iuramentis et ex sua proprietate restituens, ne quid [1245 1Kb] huic simile accidisset, cuncto exercitui cauere precepit. uineas et edificia cum frumento ceterisque utilitatibus lesit. uidi epistolam non longe post, ubi octingentorum numerus mancipiorum sancti Stephani inscriptus fuit, que propter famem [1246 1Kb] et aliam necessitatem a patriis finibus egressa sunt absque conscientia prepositorum, exceptis omnibus, qui cum consensu eorum abierant. Sacius esset huic ecclesie, quod numquam natus fuisset homo ille. Describam quoque unum facinus eorum, quod in Adram  lugubre [1247 1Kb] peregerunt. Rex autem habuit concilium in Magontia ciuitate, et hii tunc interfuere. Et cum  omnia ibidem secundum suimet placitum respondere non potuissent, reuersi sunt irati, pace tamen ad tempus facta; et cum eos sequerentur nil mali sperantes Heimo Wirdunensis episcopus et dux  Thiedricus, latentes insidias [1248 1Kb] inprouiso irruunt, et paucis effugentibus cum episcopis, interfecti sunt innumerabiles uiri. Dux ille nimis uulneratus, et [1249 1Kb] quia amicus eorum fuit, captus abducitur, et multos dies custoditur. Post hec datis obsidibus soluitur, et a regis gratia ob hoc non mouetur. Anno Dominice incarnationis millesimo . . . Bernhardus dux Corbeia obiit [1250 1Kb] .

36. Interea Herimannus comes et Guncelinus marchio inuicem certantes, inusitato in his regionibus more conflixere . Namque Guncelinus  Strelam ciuitatem a militibus Herimanni custoditam  expugnare temptans, et nil proficiens, Rocholenzi [1251 1Kb] urbem iuxta Mildam flumen positam et non bene prouisam incendio consumere  precepit. Insuper quicquid incommoditatis predicto comiti, quia semper patrui in fratrum filios seuiunt [1252 1Kb] , facere potuit, id nullatenus distulit. Herimannus et Ekkihardus confratres castellum quoddam iuxta Salam situm, quod Guncelinus unice sibi dilectum muris et presidio firmauit  bonisque innumerabilibus repleuit, ex improuiso manu ualida circumdantes expugnant, et diuisa omni congerie, radicitus illud [1249 1Kb] deiiciunt ac incendio consumunt. Peruenit hoc [1249 1Kb] ad aures regis, et confestim idem [1253 1Kb] ad Merseburg hec ad discutienda [1254 1Kb] properauit  . Sed cum ibidem predictorum sententias comitum  animaduertisset, culpam omnem Guncelino imputat, quia se in multis prius sperneret et in illato sibi dedecore ultorem non exspectaret. Adiecit autem, quod familias multorum sepe id sibi querentium Iudeis uendidit, et nec iussu suo has reddere, nec latrocinia multis a sua potestate nocentia umquam curauit compescere. Insuper questus est maiorem apud Bolizlauum fratrem gratiam hactenus habuisse, quam ei [1255 1Kb] deceret aut sibi placere deberet. IIii presentes erant, qui cum semetipsis reum esse maiestatis accusare uoluerunt. Inter tot lamentationes et eiusdem suorumque excusationes, principum communiter [1256 1Kb] consilium a rege queritur, et ab hiis diu hoc [1257 1Kb] secrete uoluentibus, taliter respondetur: Scimus hunc erga uos inexcusabilem non  esse; et ut uestre [1258 1Kb] pietati se omni reluctatione remota tradat, nobis bonum uidetur. Ammoneat  uos misericors Deus, ut non qualitate suimet meriti, sed pro quantitate ineffabilis clementie uestrimet, ad exemplum omnibus ad uos conuersis, in eo faciatis [1259 1Kb] . Horum consultu rex asspirans, suscepit eundem et Arnulfo antistiti firmiter custodiendum tradidit, presidii continuatione ab hostibus Misni muniens, eamque, ad tempus prouidendum Fritherico committens [1260 1Kb] . Proxima uero messe, interuentu regine et instinctu cari Taginonis, Herimanno comiti marcham dedit et consilio et laude [1261 1Kb] principum eorundem.

37. Interea predictam urbem Brun comes, frater Guncelini, ordine uicis sue custodiebat; et ecce  priori die, quam Herimannus aduentaret, magna  Poleniorum caterua in primo diei crepusculo Albim transgressa, usque ad portam ciuitatis sibi promisse silenter ueniebat. Sed cum positis ibidem militibus facilis ei non pateret introitus, est reuersa, tristis, pro dolor! illesa, et nemini nocens. Huius rei ductores erant duo Wethenici [1262 1Kb] ex suburbio, ut post reuelatum est. Namque hii sanguine suo talem merito presumptionem persoluunt. Bolizlauus autem inter spem metumque sollicitus [1263 1Kb] in [1263* 1Kb] Budusin [1264 1Kb]  hos [1263* 1Kb] expectabat, et ut aduentare socios comperit, delusum se grauiter portat. Post hec [1265 1Kb] Herimannus comes per regalem nuncium [1266 1Kb] introducitur, ac debitoribus suis, quicquid in eum deliquerant, dextera hoc affirmante, ab eo remittitur. Rex autem, in hac estate et proxima hieme, consilio et uirtute,  pacificatis hostibus, contumeliam et dampnum a Bolizlauo sibi illatum crebra meditatione reuoluit [1267 1Kb] et post Pascha expedicionem suam atroci iussione [1268 1Kb] indixit.

38. Fit conuentus in Belegori , quod pulcher  mons dicitur  , in Geronis predio marchionis. Tunc Bernhardus dux et Waltherdus prepositus gratia Bolizlauum conuertendi precesserunt, ac nil ibi quod sibi placeret inuenientes, reuersi sunt. uenit etiam huc Iarimirus, Bemiorum dux inclitus et regi per [1269 1Kb] omnia fidelis. Nec preterire possum, quod miserabile nimis predicto comiti ibidem accidit. Nos omnes---nec aliquem excipere ualeo---uice amicorum hostes huic fuimus, exceptisque dumtaxat mancipiis, omnia consumpsimus,  et quedam igne. Huius rei nec rex ultor seu defensor [1270 1Kb] fuit. Inde ad Luzici [1271 1Kb] pagum, in cuius fronte urbs quedam Iarina  stat, a Gerone dicta marchione, qui magnus fuit et sic nuncupabatur  . Ibi tunc capti sunt duo fratres ex prouincia Heuellum et ex urbe Brandeburgensi, qui ad Bolizlauum causa eum contra regem uertendi uenerunt, et inde digressi inciderunt palam laqueum, quem occulte tetenderunt. Ilii de multis interrogati [1272 1Kb] , et nichil de hiis omnibus uolentes profiteri, in uno colle pariter susspendio periere. Infirmabatur tunc ibidem rex et sibi dilectus Tagino. Tunc principes augusto uersant in pectore quid deberet fieri de incepta expeditione [1273 1Kb] . Tandem ab hiis inuentum est, quod  rex cum episcopis quibusdam [1255 1Kb] et infirmiori multitudine  rediret; Arnulfus autem et Meinwercus  episcopi cum duce Iarimiro et marchionibus Gerone et Hirimanno ceterisque compluribus Cilensi  et Diedesi uastarent. Sicque factum est  . Predicti seniores cum urbem Glogua dictam, ubi Bolizlauus ipse fuerat ac eos perspicere poterat, gregatim et loricati transirent, militum hec a muris cernentium animos prouocant, et hii ducem suimet, cur hoc pateretur, alloquentes, sibi  eos temptandi licentiam poscunt. Quibus talia refert: Exercitus, quem uidetis multitudine paruum, uirtute magnus est et [1274 1Kb] milibus ceteris electus. Hunc si aggrediar, siue uincam seu superabor, in posterum depressus sum. Regi possibile est alium ilico exercitum congregare [1275 1Kb] . Multo melius est nos hoc modo pacienter  ferre, et alias, si possit fieri, absque magno nostri detrimento hiis superbientibus nocere [1276 1Kb] . Sic insolens militum animus sedatur, et in hoc itinere nulla eiusdem uoluntas in nostris aduersitatibus saciatur. Quamuis crebra imbrium inundatione [1277 1Kb] nostri tardarentur, tamen late magnum hostibus damnum intulerunt. Tandem uastatis omnibus circumquaque iacentibus, Bemii ad sua, nostri autem per Milzienos fines leti ad Albim remeabant; premissis ilico ad regem nunciis [1278 1Kb] , se cum bona prosperitate uenturos indicant. Hic Dei gratia iam bene conualescens, legationem istam et pone sequentes amicabiliter in Mersburg suscepit, et archiepiscopus Tagino de Strela prius [1274 1Kb] a rege diuisus, sanctam Thebeorum sollempnitatem  in Magadaburg celebrauit,  et ad regem hunc incolumis uenit.

39. Tractatis tunc patrie laborantis necessitatibus plurimis, rex iterum occidentales inuisit regiones, et fluctiuagos habitatorum animos sapientie freno edomans, natale Domini festiua iucunditate in Palithi celebrauit  . Tunc iterum sibi percaram Merseburg inuisit, et firmata ibi ad 5 annos mutua pace [1279 1Kb] , cum consilio paucorum urbem Liubusuam dictam  edificare et confirmare precepit; de qua multi predixere uenturum, quod in hoc anno, pro dolor! agnoscunt, non esse falsum.  Ad hanc uenimus in fine mensis Ianuarii, et ibidem sancte Dei genitricis purificationem ueneratione iusta peragentes , in 14 diebus  opus inpositum compleuimus, et presidio urbem  munientes, remeauimus. Iuxta hanc in parte aquilonari stat ciuitas, quam a predicta nil nisi una uallis [1280 1Kb] diuidit; et in hac 12 porte sunt. Hanc cum diligenter lustrarem, opus Iulii Cesaris et magnam Romanorum structuram, Lucano ammonente, tractaui  ; hec plus quam 10 milia hominum capere potuisset. Minor autem, quam tunc perfecimus, ab primo [1280* 1Kb] Heinrico rege usque ad hoc tempus uacua erat, et quam flebili miseria hec cito corruerit, enumeratis, que inter hec acciderant, explicabo.

40. In priori estate  4 Idus Augusti monasterium in Wallibizi cum quatuor ecclesiis et campanis omnibus ac cum edificiis apertinentibus propter peccata mea incendio periit [1281 1Kb] . Peracta in ciuitate Bauenbergensi ecclesia maiore, cum natalicius regis  dies esset , et 35 iam inciperet annus [1282 1Kb] , 2 Nonas Mai omnis primatus ad dedicationem istius aule ibidem congregatur, et sponsa hec Christi per manus Iohannis, patriarche de Aquileia, et aliorum plus quam 30 episcoporum [1283 1Kb] [ministerio consecratur [1284 1Kb] ]. Hiis ego peccator interfui, et ut summo decuit regi, in omnibus hanc [1280* 1Kb] ornatam uidi. Post [1285 1Kb] hec sinodus hic fit magna [1286 1Kb] , in qua Geuehardus, Ratisbonensis ecclesie episcopus, ab archiepiscopo suimet arguitur [1287 1Kb] , et Metensis ecclesie presul Thiedricus a rege increpatur [1288 1Kb] , eo quod in epistola suimet hunc iniuste apud papam accusaret. Sed hec omnia et multa alia consilio prudenti finita sunt, et restitucio parrochie tunc promissa est mihi.

  Conpletis omnibus in orientali Frantia utilitatibus, rex Merseburgensem reuisit ciuitatem, ac ibi sanctam pentecostes sollempnitatem celebrat, et in primo mane Dominice diei, qua sanctus apostolos repleuit Spiritus , Tagino archiepiscopus infirmari cepit, et missam canere non potuit. Tunc iussus sum [1280* 1Kb] indignus hoc offitio succedere. Postera die ad modicum eualuit archiantistes, et ad regem ambulans, se multum commouit, et post hoc in tantum tardatur, ut per se numquam aliquid facere potuisset. Accersito tunc ad eum fratre meo abbate [1289 1Kb] Sigifrido  , ac [1290 1Kb] presuli Erico, et illis confessionem fecit, et in 5 feria, cum  iam inde uoluisset pergere, iuxta caminatam regis  solio portatur suo, et eleuato a capite pilleo, dormientem aloquitur seniorem: Grates tibi condignas, domine mi karissime, referat omnipotens Deus de cunctis miseracionibus tuis, quibus [1290 1Kb] peregrinum me [1290 1Kb] kactenus uisitasti et consolatus es [1291 1Kb] . Et tunc ad ecclesiam ueniens, audiuit missam, ipse [1290 1Kb] presentes benedicens. Inde portatur [1292 1Kb] ad nauim, et in ea ad Iuicansten deductus est. Ibi tum sabbato requiescebat, et in die Dominica iuxta urbem suam Spiutni uocatam  nauigio uenit. In 2 autem feria in ipso itinere cum iam pene defecisset, Walterdum ad se uocauit prepositum; eiusque fidei se suosque committens, 5 Idus Iunii non obiit, sed ad Christum, quem semper amauit, letus abiit. Fit oratio a confratribus cum intermixtis fletibus, et Bodo miles  ad regem ad hec indicanda mittitur. Corpus autem archiepiscopi ad Frasam ipso die uenit, et ibi sacerdotalibus uestimentis paratum ad sedem suam transfertur, et cum ingenti tristicia ab omnibus susscipitur.

42. Ego autem hec omnia in Merseburg sero comperiens, in ipso depositionis die orto iam sole adueniebam; et cum in ecclesia maiori pauca orationis uerba effunderem, ueni ad refectorium, ubi prepositus cum uniuersis confratribus atque militibus sedens, de electione tractabat. In quorum presentia ego stans, multum fleui, turbatus dolore uehementi; et salutatis omnibus sedebam, et quid ab his tunc [1290 1Kb] esset dispositum interrogabam. Ad hec Waltterdus: Misi, inquid, legatum meimet ad regem, qui  hec ei, que nobis acciderant mala, indicaret, et uoluntatem suam in rebus faciendis inquireret. Et hic ad nos Hericum antistitem misit, ut electio a nobis non fiat, sed tantum consensus unanimis, et hic indicetur ei. Nunc autem omnium pietas presentium me, quamuis ad hoc indignum, decernit, si Deus consentit et si uult rex. Cui sic protinus respondebam: Sum unus ex his qui electionis huius ac consecracionis participes esse debent; et hoc uobis consilium do, ac illud adiuuare, in quantum possum, uolo. Senior meus imperet [1293 1Kb] quod uelit; uos autem quod accepistis a Deo et antecessoribus suis, uidete ne perdutis. Te autem fratrem primus eligo mihi ad archiantistitem,  non karitate tua, sed utilitate certa in te  agnita [1294 1Kb] ; et presencium  mentem nunc singulariter scire desidero. A quibus hoc unum percepi responsum: Walterdum nobis in dominum et archiantistitem eligimus. His tunc confirmatis, ille surrexit, et coram prostratus ueniam petiit, diuinam interpellans pietatem, ut hec nobis omnibus retribuere dignaretur, et a sua parte bona promisit omnia. Tunc ego me inclinans rogaui eum per nomen Domini et per uere fraternitatis amorem, ut ecclesie meimet admodum despoliate parrochiam sibi iuste pertinentem si ad hunc perueniret honorem, restituere, at sibi hanc cum aliis rebus inde abstractis uoluisset sacramentis firmare. Hoc mihi in presentia omnium firmiter promisit. Interim lassatus ab itinere presul Hericus dormiuit, et episcopus Wigo  ueniens, electionem nostram consolidauit. Mittitur a nobis omnibus tunc custos ecclesie Redingus [1295 1Kb] ad regem, ut memor Domini et antique promissionis, si umquam sic accidisset, familiam sancti Mauricii orbatam et nimis tristem tanto patre consolari uoluisset.

43. Sonata iam prima Ericus antistes euigilat, et missam pro defunctis cantauit. Post euuangelium autem, ad quid [1296 1Kb] rex eum huc mitteret, presentibus innotuit, et defuncto archipresule, absolutionem nobiscum fecit, et ab omnibus fieri postulauit. Tertia enim tunc dies erat, qua sacerdos predictus obierat, que cum septima atque tricesima in uniuscuiusque fidelis [1296* 1Kb] exitu est memoriter ob misterium in se continens celebranda, id est ob fidem  sancte trinitatis et septiformem spiritum. Ac  dehinc corpus benedictum usque ad locum sepulchri carmine et planctu [1297 1Kb] defertur, ac positum est occidentali parte in choro ante criptam, quam ipse fecit et consecrauit, et in qua se, quamdiu uixit, coram altari rogauit sepeliri; ubi idem lacrimabiles sepe effudit orationes. Sed Waltherdus locum hunc, in quo nunc pausat, quia non [1298 1Kb] erat dedicatus, anime salubrem et intreuntibus cunctis conspicabilem dilecto suimet seniori prouidit. Sed quia beati omnes uirtutibus suis cum [1299 1Kb] Christo uiuunt, et in hoc seculo scriptis, non est bonum tanti patris inclitam conuersacionem silentio tegere, sed ueritatis luce omnibus proficuis innotescere,---erat  hic iustus et timoratus ac mire caritatis, largus et fidelis, castus ac mitis, prudens et stabilis, canonicus [1300 1Kb] habitu, sed monachus in omni conuersatione sua. uicia in cunctis ob melioracionem  aspere carpebat, bona queque laudans. Non fuit apud modernos ullus pastor, qui confratribus suis familiarior esset. Hos amauit atque coram populis laudauit [1301 1Kb] . In primo ordinationis sue anno templum Domino edificare cepit. Presbiteris et diaconibus uestitum suimet 8 siclis, subdiaconibus autem et infantibus  4 adauxit. Nisi infirmitas obsisteret, omni die missam et psalterium cantauit; et quia ieiunare ob lassitudinem non potuit, elemosinarum multitudine redemit. In uigiliis supra modum laborat, et quia parum manducare  ob infirmitatem dentium potuit, potu quamuis mediocri facile saciatur. Nobiles genere et moribus amauit, ignobiles autem non contempsit, sed in sua familiaritate non [1302 1Kb] habuit. Cultores Christi dilexit, contemptores  autem eius iusto persequitur odio. Omnia sibi diuinitus commissa excoluit et lucrari contendit. Antequam diuinum perageret misterium [1303 1Kb] , seuerus fuit; et post omnibus hilaris arrisit, et persepe cum suis kirielison cantauit. Nequeo ex parte mea numerare, quantum pietatis munus mihi indigno studuisset impendere; hoc tantum scio, quod numquam illi digna remuneratione de hiis respondi. Obedientiam, quam eo [1304 1Kb] suisque successoribus in examinacione promisi, minime adimpleui. Harnaburg et Frasam ac Pretini  urbes cum curte una, que Eseconis fuit comitis, sue acquisiuit ecclesie  . Apparatum episcopalem satis egreium et affluentem congregauit. 8 annos et menses 4 et 8 dies columna ecclesie sedebat, cadens, ut predixi, presentialiter;  sed inuisibili templo Domini translata manet perpetualiter. Eodem die uungerus, Posnaniensis cenobii pastor, consacerdos suus et suffraganeus, 30 ordinationis sue [1305 1Kb] anno obiit. Nunc hec dicta suffitiant, et de quo mihi nunc sermo est, amplius loquar.

44. Redingus ad regem ueniens, legationem suam suppliciter profert; et quamuis ardue, tamen desiderata  impetrans, per internuntium Walterdum, in exequiis dilecti senioris studiosum, etiam 20 talenta argenti Thiedrico, nepoti meo, in elemosinam excepto uictu largientem, uocat. Et ego iussus uenire proficiscebar cum eo, ac in sabbato Gronam  sero uenimus. Mox in presentiam  regis uenientes, misericorditer suscipiebamur, et pauca locutus rex, nos ad hospicium ire permisit. Castrametati enim tunc sumus extra urbem et iuxta lucum, ubi modo sancti est ecclesia Alexandri.  Crastino fuit Dominica dies et festiuitas Christi martyris uiti [1306 1Kb] ; et ego ualde mane missam confratribus meis cantaui, et post hanc in urbem uocati iuimus usque ad caminatam regis; et ibi solus intromittitur Walterdus, et ibi usque ad terciam soli colloquebantur, et egressus tunc Walterdus anulum portat in manu sua, et ostendens nobis: Ecce habetis, inquid, pignus subsecuture pietatis! [1307 1Kb] Et tunc omnes nos in presentiam uenientes, examinatione regis, ipso primitus eum laudante, predictum patrem elegimus, et optimi quique aspirabant; et mox a rege accepit baculum pastoralem [1308 1Kb] . Post sacramentum regie potestati exhibitum introductus est ad ecclesiam, quam ibi a rege constructam antecessor suus benedixit, et  aus Domino a presentibus canitur. Deinde regiam interpellabam pietatem, ut de ecclesie necessitatibus mee aliquid loqui cum eo [1309 1Kb] dignaretur; et ut ego postulabam, firme suimet commisit me fidei. Thiedricum quoque nepotem meum, ut ipse desiderauit,  rex per manus illi dedit. Et cum generos  suimet tunc iterum exercitu petere uoluisset, cum presentibus suimet principibus [1310 1Kb] , qualiter Bolizlauus ab [1310 1Kb] his inuaderetur, tractauit [1311 1Kb] . Hoc omne archiepiscopo nouiter instituto et suas curtes in Saxonia positas [1312 1Kb] commendauit. Eodem die omnes declinauimus unusquisque ad sua. In proximo autem sabbato  archipresulem Walterdum Arnolfus presul [1313 1Kb] iussu regis inthronizauit, et utrique honore ac magna  iocunditate ibi suscepti sunt. Postera die  unctus est Walterdus ab Eido, Misnensis [1314 1Kb] ecclesie uenerabili episcopo tertio, cum adiutorio suimet confratrum Wigonis, Hilliwardi ac Herici, et a me hiis multum inferiori. Adiuuit autem nos Arnulfus presul. 2 feria omnes nos cum caritate bona et munere magno [1315 1Kb] abiuimus. Fuerat enim uigilia [1316 1Kb] sancti Iohannis baptiste, et tunc Redingus ab archiepiscopo constitutus est ad prepositum cum communi electione confratrum. In die sancto ad Montem cum solito honore is [1313 1Kb] ductus, a me et a fratre meo Sigifrido [1317 1Kb] succipitur. Ibi tunc missam cantans, populos primo instituit, et post ab [1313 1Kb] abbate multum rogatus, ut ibi caritatem faceret ob turbam sibi adherentem omisit.  Fuit in [1313 1Kb] natali apostolorum  in sede sua, ac tunc commissos salubriter ammonuit.

45. Interim a Bolizlaui [1318 1Kb] nunciis rogatus, Sciciani  causa pacem faciendi [1319 1Kb] uenit, et ibidem  magnifice succeptus, duas ibi [1313 1Kb] tantum noctes mansit, ac nil ibidem proficiens, muneribus magnis reuertitur. Affuit mox expeditionis indicte  statuta dies id est 9 Kalendas Augusti; iuxta locum [1320 1Kb] qui dicitur Zribenz  conuenimus, et sic sursum usque prope Belegori [1321 1Kb] adcendimus. Tunc uisum est principibus [1322 1Kb] non esse bonum perfici iter nostrum, sed optimis marcham firmari presidiis. Et in consequenti nocte archiepiscopus capite nimis infirmatur; cumque ad eum mane uenissem, diu eum in tentorio tardantem expectaui. Egressus tandem queritur mihi, se multum egrotasse. Promisit autem se ad reginam in Merseburg tunc manentem uenturum, et ibi me allocuturum. Tunc ego abcessi, et illi prius recusans,  tamen quia inuentio Christi protomartiris tunc fuit et Dominica dies [1323 1Kb] , missam cantauit, pro dolor! ultimam. 5 feria  ego ad Merseburg ueniens, dum me cum confratribus meis ad aduentum eius prepararem, audiui ab internuntiis quod ille ad Iuicansten non bene ualens curru ueniret. Proxima die huc equitans, Bernwardum [1324 1Kb] , Hillinissemmensis ecclesie episcopum causa benedictionis et, quam [1313 1Kb] bene sciebat, curationis gratia uocatum, ibidem repperi, et Frithericum comitem, cuius frater erat Dedi comes. Et cum introirem, sedebat archiepiscopus in solio, et me suscipiebat quam caritatiue, et suimet pedes tunc a tumore [1325 1Kb] solito relaxatos intuetur, et dolet, quia, dum hii turgebant, uenter leuius habebat  eius [1313 1Kb] . Intimauerat is tunc mihi, si hoc periculum sanus euaderet, nullus amicorum mihi fidelior esse potuisset. Fui tunc ibidem usque ad uesperam, et tum inuitus redii, quia crastino erat uigilia  Christi adlete Laurentii, cuius festiuitas Dominica instabat die . Qua cum ego populis uenientibus pauca predicarem, communiter ab his pro infirmo archiantistite orationem fieri supplex postulaui. 3 feria  ante primam ubi ille fuerat ueniebam; et tunc hic erat Eid episcopus, multum pro eo in oratione continua laborans. Et cum caminatam, ubi ille pius iacuit, ingressus essem, nec loquentem audiui, nec bene cognoscentem [1326 1Kb] hunc [1313 1Kb] uidi. Aduenere etiam  eo uiuente Arnulfus et Hilliwardus, cum Meinwerco et Erico, cepiscopi, omnes hunc pariter benedicentes et indulgentiam ei facientes. Ego autem peccator unxi [1327 1Kb] eum oleo sanctificato in locis maxime dolentibus. Iarmirus quoque dux adfuit [1313 1Kb]  quem frater suimet Othelricus et satelles, tocius debiti inmemor, in sacro sabbato Dominice resurreccionis proxime [1328 1Kb] a regno Bemiorum expulit, et Bolizlauum, quem etsi amicum sibi consanguinitate, tamen pro hoste [1329 1Kb] hactenus habuit in persecutione, fuga petere cegit. Hic quia archiepiscopum cunctis laborantibus nimis fidelem esse sciebat, sperans eius incolumitatem, ad impetrandam regis gratiam intercessionem eius [1328 1Kb] querebat; et cum hunc iam defecisse uideret, dextere eius [1328 1Kb] committi et per eam nobis, lacrimis postulat profusis. Sed archipresul [1328 1Kb] cum iam finis adesset, nescio quid uidens ad leuam, signo sancte crucis potenter dextera se munit, et auersus corpore et uultu, contraxit faciem quasi  ploraturus, et mox remisit letus.  Hoc [1330 1Kb] ego uidens, ob tristiciam egressus sum, et interim presentes eundem uidentes iam semianimem, a lecto protinus cleuauerunt ac tapeto superposuerunt. Accensis tunc luminaribus uocabar, et iam stola indutum in agone laborantem uidi. Cuius pectori crux sancta fuit superposita; in manibus cinerem et subtus habebat cilicium, ut Eid episcopus monstrabat. Et cum sol die iam mediante declinaret, cum incenso sibi adhibito, 2 Idus Augusti transiit anima eius ad creatorem suum, unde erat, derelinquens quod non erat. Orantibus tunc cum lacrimis presentibus cunctis, ego infelix pro debito eosdem non adiuui; et quod tunc mihi obuiaret in animo, non possum cuiquam prodere; sed hoc  tantum, Christi fideles, mecum orate, ut Dominus, cui nullum latet secretum, nec huic, neque mihi hoc inputet. Post hec solutis uisceribus et intra ecclesiam atque caminatam sepultis, corpus preparatur et sancto altari presentatur. Ibi tum facta pro defunctis memoria, nos ibi cenauimus, et corpus eodem die usque ad Coniri  prosequimur. In  uia plangens familia obuiauit. Crastino cum ad uillam iuxta montem sancti Iohannis sitam uenissemus, clerus omnis flens adfuit, et Iudeorum magna [1331 1Kb] et, quorum erat pater, orphanorum multitudo conueniens, dolorem lamentando manifestat; et nos in ecclesia maiore cum funere intrantes amici cum hereditariis omnibus, eleuatis cum luctu manibus, miserabiliter suscipiunt. Quis non tunc plangeret, cum talia uideret? Querimonia autem omnis hec nouo non equabatur dampno.

46. Omnes nos confratres ad capitulum tunc uenientes, nepotes meum  excepto Bennone eligimus,  non hoc ob iuuentutem eius impleri posse sperantes, sed pro conseruande electionis  gratia ac [1332 1Kb] caritate archiepiscopi Taginonis maxime facientes. uespere autem facto, Arnulfus uenit episcopus, quibuscumque ualuit bonis ad hec aspirans. Postera die renouata electione, corpus archipresulis tumulatur ad dexteram antecessoris sui in australi manica [1333 1Kb]  , et in uigilia assumptionis sancte Marie. Quod regina ut primo comperit, per Geconem pincernam suum regi, iam iuxta Metensem urbem cum exercitu cedenti, indixit  . Hic uehementer illud ammirans, et qualiter se res nobiscum haberent interrogans, eundem, regnum prout curaretur ab ea, celeriter remisit [1334 1Kb] . Epitafium autem archiantistitis, non lapide aliquo, sed memori corde inscribendum, lector, exaudi! Walterdus [1335 2Kb] , quamuis interpretetur potestate durus, seuerus in  aperto, mitissimus [1336 1Kb] fuit in occulto. In timore continuo et amore iusto Deum agnouit et proximum. Fragilitatem carnis fletus amaritudine crebri et elemosinarum largitate ineffabili resoluit. Utraque  hic pollens uirtute, regi acceptus cunctisque primatibus admodum extitit honorandus, quem senior suimet benedictione et solo nomine precellebat; uerus  et compaciens, ac eclesie suimet fortis propugnator erat. Sine omni iactantia conuicinis plurima impendit; ille solus sibi suffecisse cunctis innotuit. Audiui eundem multum iurare, quod non ob ambicionem sed laborantis ecclesie et pene deficientis utilitatem hunc expeteret honorem. Ad hoc se dixit immeritem, et ibi duos esse confratres, quos libenter eligeret, si hoc ullo modo fieri posse speraret. Iustus et tenax propositi suimet uir iste fuit . Laudari se non  appetebat ab aliis, nec aliis ipse detrahebat. Ex nobilissimis [1337 1Kb] natalibus genealogiam ducens, acceptam ingenuitatem nullatenus inhonestauit [1338 1Kb] , sed prouectiori industria decorauit. Erat eiusdem pater Erp senior, uita laudibili, carus cunctis suimet contemporalibus;  mater autem eius Amulred nomine  , que castitate pia et opere herili inter alias lucebat matronas. Hec uero omnia, quecumque potuit bona, pro eiusdem memoria diligenter inpendit. Predicto autem Walterdo in somnis prius [1339 1Kb] dictum est, quod archiepiscopatum Magadaburgensem accipere, et ad modicum tempus eum [1339 1Kb] possidere deberet. Et in hoc anno, quo hoc impleri debuit, cuidam matrone uenerabili mater sua iam defuncta per uisum apparuit. Que cum ab ea salutaretur, et quomodo tunc ualeret, interrogaretur, respondit: Bene! et adiecit: Scisne, inquiens, quod archiepiscopus noster Tagino de hoc seculo migrare et Walterdus sibi debet succedere? non ut hic sit aliquantulum regnaturus, sed in ultimo examine inter iudicantes sessurus. Ab eodem  in celo est tabula ex [1339 1Kb] argento pene perfecta; et cum hec cicius completur, ab aspectu hominum is premia recepturus [1340 1Kb] aufertur. Ipse uero, ut soror sua mihi intimauit laica---alteram enim habuit sanctimonialem---id ipsum presciens, uocauit eam ad se, dicens: Recordaris  modo, qualiter mihi olim promisisti, si hereditati mee umquam succederes, ut predium, quod in Osulfstidi  habeo, pro anime remedio mee sancto Mauricio traderes? Cui hec omnia profitenti et digito  , ut ipse peciit, confirmanti, flens respondit: Mihi non licet uiuere; tu autem fac ut dixisti, et pro certo scias, quod de residuis nil abalienabo uobis consororibus meis. Sciebat hec omnia conpleri debere;  sed sperauit in maiori tempore. 28 annos prepositus erat, et hoc nomen et officium pre ceteris contemporalibus cunctis [1339 1Kb] honorifice tenebat. Sarcophagum ingens ad includendas sanctorum reliquias  de argento [1341 1Kb] fecit. Ecclesiam rotundam, post incendium huius ciuitatis magnum dilapsam, a fundamento erexit, et ibidem canonicorum congregationem facere proposuit, et hiis de sua proprietate predium uoluit dare supradictum Non fuit is [1339 1Kb] uerbosus, sed consciencie secreto congruis temporibus manifestanda contegit [1342 1Kb] . Hoc solum pre omnibus queritur, quod ecclesias et clerum non benedixit; de pallio autem nil doluit [1343 1Kb]  . Ineffabilem librorum copiam et sacerdotalem [1344 1Kb] apparatum cum plurimis secularia respicientibus contraxit. Que omnia in subitaneo eius fine multorum inutiles manus distraxerunt [1345 1Kb] . Sedebat namque  tantum 7 ebdomadas et 2 dies.

47. Hoc totum ideo dixi, ut de eius celeri obitu  nec palam nec in occulto ullus miretur, uel sua speciali culpa hec euenisse arbitretur; quia multi ante eum plus quam 30 sedebant annos, qui nec hic nec in futuro maioris meriti erant. ue hiis qui in hac peregrinatione diu uiuunt, et id spacium male operando perdunt; et bene illis est, qui dies sibi concessos cum cauta sollicitudine in Christi seruicio ducunt. Male operantes quique [1346 1Kb] penas sibi augent; econtra autem, quibus abbreuiatur uita presens, si sunt culpabiles, cito admyssa luunt. Boni autem omnes etsi corporaliter non eque degant, una tamen felicitatis eternitate gaudent. Non ille solus tam paruo tempore sedit. Legimus Tertulinum a sancto Stephano papa presbiterii dignitatem  et post 4 dies ob amorem Christi constantiamque fidei martyrium a tiranno suscepisse  ; et in utroque ordine is semper manet. Iste quidem peccata luit, et in breui pro laboribus iustis brauium [1347 1Kb] a Deo recepit, et hoc [1348 1Kb] multis ilico manifestatum fuit. Hec autem omnia enarrare perlongum est; qualiter uero de hiis mihi acciderit, Deo teste, quia non mentior, explicabo.  Fuit in presidio ad Misni, et in natalicio die post apostolorum Symonis et Iude  post matutinam apparuit mihi ille uenerandus, et cum hunc mortuum bene cognoscerem, quomodo se res eius haberent, protinus interrogabam. Et ille: In penis, inquid, pro qualitate meriti fueram, quas omnes prorsus iam superabam; et ego mox admodum gauisus: Licet  mihi, inquam, campanas sonare et populos ad laudem Dei accendere? Et ille respondit: Bene, quia uerum est. Et tunc amplius in colloquendo progressus: Estne, dixi, hoc uobis notum, quod multorum susurratione  mens regis alienata est a uobis, eo quod post ordinationem uestram contra eum multa operari studuissetis? Et ille: Credite mihi, obsecro, credite, ingeminans, quia in hoc culpabilis non sum. Cum autem percontari hunc uellem, cur tanto cito obierit, euigilaui, et hoc scire non licuit mihi. Accepi post a ueracibus [1349 1Kb] , quod is [1350 1Kb] in omnium commemoratione sanctorum diuinis clementer presentari mereretur obtutibus. Omne quod de illo dixi, non de speciali aliqua suimet caritate protuli, quia uerum est, quod ante benedictionem suam [1350 1Kb] mediocriter dilexit me, et ob defensionem suimet ecclesie inpedit multa mee. ueritatis gratia et obprobrii ob mutationem subsequuturi hec locutus sum, minora quam  fuerint, quia post se  meliorem nullum reliquit. Post huius sepulturam Hericus antistes ex nostra parte ad regem cum electione mittitur, cui mox epistolam de ecclesie detrimento mee [1350 1Kb] inscriptam et regis clementiam ammonentem commisi.

48. Interim Bolizlauus  de nece archipresulis certus, congregato exercitu, Libusuam, de qua predixi, peciit; et quia sciebat, ob effusionem Albis ex nostra parte nullum urbanis posse ad auxilium uenire castrametatus est ibi. Miles eius [1350 1Kb] ad bellum hortatus accessit, et defensor ad modicum resistit. Magnam enim hanc urbem nil nisi mille homines tuebantur, cui uix ter totidem suppeterent [1351 1Kb] . Bolizlauus ad prandium sedebat, et satellites suos iam uictores urbem ingredi gaudens cernebat. Porta aperitur  et multorum sanguis effunditur. Capiuntur ex hiis [1352 1Kb] optimi Guncelinus ac Wiso [1353 1Kb] , et eiusdem infelix custos Scih [1354 1Kb] uulneratus. Is namque urbem, quamcumque umquam ad tuendum accepit, non [1350 1Kb] ignauia sui, sed infortunio miserabili, semper amisit. Hii omnes ducti sunt in presentiam superbi triumphatoris, cuius edictu mox ad custodiendum abducti sunt. Ex sociis autem predicti ducis non minus quam quingenti  ibidem remanserunt. Facta est uero hec miserabilis cedes 13 Kalendas Septembris  , Diuisa tunc inmani preda ac urbe incensa, uictrix turba cum seniore suo leta rediit.

49. Ab internuntiis festinantibus hec regina in  Merseburg tunc manens conperit. Ego autem prepositi dum ortatu Redingi duo altaria, unum, ubi archiepiscopus requiescit, et aliud in septemtrionali eiusdem templi parte 11 Kalendas Septembris dedicarem  indignus, in Magadaburg primitus id resciui, et mox ad reginam uelociter abii. Omnes nos conprouinciales iuxta Mildam sedere et ad aduentum regis hec omnia prouidere, ab ea iussi sumus. Interim rex ab expeditione occidentali reuertitur, et Gerenonem  suimet capellanum ponere in uacuum [1355 1Kb] conatur. Huic presul Hericus occurrens et [1356 1Kb] legationem [1357 1Kb] suam [1350 1Kb] aperiens, non exauditur. Thiedricus [1350 1Kb] nepos meus tunc ad Gronam uocatus uenit, et a rege per manus suscipitur, et in uice Geronis deinceps habetur. In natali sancti Mathei apostoli  rex ad Sehusun uenit; et ego accedebam, et cum iam tempus esset, ammonui hunc coram cunctis residentibus, ut aliquid [1358 1Kb] de parrochia meimet ceterisque rebus iniuste ablatis  ante constitucionem  archipresulis cum eo uoluisset tractare. Ibi me tunc firme suimet fidei commisit, ut cum iusticia aut alie salubri hec finirentur Postera die rex ad Magadaburg ueniens, in refectorio fratrum omnes nos conuenire precepit. Ibi tunc regali peticione, et [1359 1Kb] salua in posterum electione, Gero communiter eligitur ; et in ecclesia se primitus altari tradens, et communionem fratrum 10 mansis acquirens [1360 1Kb] , baculum a rege accepit pastoralem; et mox inthronizatus, ab Eido unctus est episcopo, nobis confratribus predictis eum [1359 1Kb] adiuuantibus. Thebeorum festiuitas martyrum a rege ibi celebre ducitur, et post hec ab archiepiscopo magnificis muneribus idem cum suis omnibus honoratur. Inde hii [1359 1Kb] ad Mersburg  properantes diu ibi manebant, et procurationem regni cum [1361 1Kb] summis tractabant. Erluuinus Camaracensis [1362 1Kb] episcopus in hoc anno, ac Conradus et Herimannus puer duces egregii, obierunt  . Quidam uero monachus infirmitate magna depressus, multa per uisum sibi reuelata uidit, que interim, dum ipse ea secum loquitur, a presentibus scriptis notata [1363 1Kb] sunt, et pro maximo habentur miraculo  . Nati sunt autem in hiis diebus duo fratres cum dentibus, in ore similes auce, quorum alter dextri dimidium brachii, sicut ala auce, habebat [1359 1Kb] ; qui tercia die natiuitatis sue inuicem ridentes,  ciuili dissensione moriuntur  . Quidam uero miles, cum bona  sancti Clementis ui tolleret, et inde rectum facere noluisset, in una dierum a muribus intra cubiculum impugnatur ineffabilibus. Qui primo fuste arrepto eos prohibere temptans, posteaque euaginato  eos aggressus gladio, et sic [1364 1Kb] nil proficiens, arca quadam, ut ipse rogauit, includitur, ac in medium fune suspenditur; et cum exterius hec plaga sedaret, hicque liber solui debuisset, ab aliis [1364* 1Kb] usque ad mortem corrosus inuenitur  . Tunc cunctis presentibus et postea uenientibus manifestum fit [1365 1Kb] , quod hunc ira Dei, uindex predicti facinoris, sola consumpsit.

50. Interea Iaremirus, de quo predixi, regis gratiam suppliciter petens, pro misericordia et restitucione exilium ac custodiam Ethelboli presulis, Ansfridi successoris episcopi, suscepit, qui in inmensa cede Bawariorium ad Bolizlauum sine [1366 1Kb] regis ac sui licencia cum muneribus iter agencium, et trucidacione sibi commissorum et non aliqua  regis infidelitate, talem promeruit ulcionem. Nostri hoc audientes inimici irriserunt; nostri autem conciues [1364 1Kb] ut sibi profuturum timuerunt. Et hiis liceat in semetipsis hoc factum cognoscere, qui id consilium regi nostro umquam dedere. Post hec Othelricus, frater [1367 1Kb] eius, ad Merseburg a rege uocatus uenit, et regnum, quod sibi iniuste prius usurpauit, gratuito munere suscepit. Eadem tempestate inundantes pluuie ac se  surgentes pirate multum, pro dolor! nocuere  . In illo tempore inundante Danubio in Bawariis et stagnante Reno, ita [1364 1Kb] ineffabilis populi ac pecoris, edificiorum quoque et siluarum tali impetu erutarum multitudo periit, quod omnes harum habitatores parcium sua uel antecessorum memoria  id numquam accidisse firmabant, hoc gementes ex uariis criminibus suis tunc euenisse, et post hec aliquid magnum timentes sibi esse uenturum. Equidem longe digressus [1368 1Kb] redeam.

51. Rex a Mersburg discedens, nauigio ad Harneburg uenit. Ibi cum Sclauis confluentibus plurima discuciens, pace uero [1364 1Kb] ibi firmata, rediit, et omnium festa sanctorum in Helmanstidi celebrauit; deindeque occidentales properat inuisere regiones. Interea domna Ludgerd nimis infirmata, me quia unice dilexit, et, ut supra memoraui, linea consanguinitatis mihi fuerant coniunta, per internuncium uocauit. Sed cum post crepusculum ad Walmerstidi,  ubi illa iacuit, uenirem, caminatam ingressus, uidi  eam nimis laborantem et ob hoc a spalmis non deficientem. Inter quos hoc solum ore uoluebat et mente: Me, inquiens, suscepit dextera tua, Domine, ipsi uero in uanum quesierunt animam meam . Hec nullum omnino ad me proferens uerbum cum a me interrogaretur, si sancto uoluisset ungi oleo, respondit: Libenter, quia post hoc Christi uoluntas cito perficitur in me.  uestimentis tunc parata nouis me uocauit; et perfectis omnibus ad unctionem iuste pertinentibus: Quam pulcra es nunc! dixi ad eam, et illa: uide, infit, iuuenem formosum ad dexteram, oculis designans in eam. Post hec digressus, ob farigationem intineris diu dormiui, et tunc expergiscens audiui eam pre nimio dolore grauiter ingemiscentem; et propius accedens,  cantaui spalterium, usque dum eam in extremis esse presentes testarentur; et tunc conpletis que ad hec dicenda erant, cum ipsa sanctorum inuitacione transiit felix anima eius Idibus Nouembr. ad sponsi celestis thalamum  . Huius obitum quidam laicus, ciuis Partenopolitanus, cum in infirmitate iaceret, predicens: Est, inquit, domna Liudgerd de hoc seculo transitura; et uere beatus est ille qui eam meretur incedere uiam. Cum iam primo illucesceret, corpus ad Wallibizi nobis comitantibus defertur, et in proxima die iuxta monasterium in aquilonari parte, ubi Liutherdus pater  26 annos inclusus [1369 1Kb] requiescebat, deponitur et a uiro suimet Wirinhario ineffabiliter defletur. Fuerat enim hec uite eius et anime diligens custodia,  et in diuino maxime sudans famulatu, pro illo plus quam pro se, ieiuniis in frigore et oracione continua peractis et elemosinis, ab omniun huc usque tuebatur insidiis hostium. Dico autem cunctis presentibus atque futuris, quicquid boni in hoc [1370 1Kb] , seculo pro alicuius memoria a fidelibus exhibetur,  si non licet ei prodesse [1371 1Kb] , pro quo agitur, numquam a Deo ei irritatur  , qui hoc facere studiosus conatur [1372 1Kb] . In primo [1373 1Kb] Heinrici regnantis anno predicta Liudgerd post mortem patris sui ad uirum suum, a quo iniuste tamdiu disiuncta fuerat, mense Ianuario rediit  .

52. Et post nuptias marchio Liutharius in occidente  infirmatus et pocione Paulina  inebriatus,  ex inprouiso obiit, octaua [1374 1Kb] Kalendas Februarii; sepultus in Colonia, in eodem loco, ubi ipse prius rogauit, in australi parte templi, quo in cena Domini penitentes introducuntur. Huius uidua, nomine Godila, quodcumque boni potuit, pro memoria eiusdem facere non desistit. Filio suimet Wirinhario beneficium patris et marcam [1375 1Kb] cum ducentorum precio talentorum acquisiuit, permanens in castitate 4 annos. Et tunc consanguineo suimet Hirimanno  nupsit, nil curans inpositum ab Arnulfo presule bannum, et quod dexteras episcoporum sibi hoc a Deo interdicencium fefellit trium. Propter hoc est excommunicationis gladio ab antistite predicto iugulata, nullamque [1376 1Kb] in procreanda prole spem deinceps adipiscitur. Sed ego delirans, id est ab  incepto paululum deuians, regis Heinrici inclitam conuersationem agrediar.

53. Is [1377 1Kb] magnam sinodum ob dampnationem Thiedrici, Metensis episcopi, posuit. Huic [1378 1Kb] in eodem concilio ab omnibus episcopis ibidem conuenientibus interdictum est ut ante purgacionem missam non caneret.  Post hec natale Domini in Palithi festiuis peregit gaudiis; et ibi tunc Walkerus, Treuerensis ecclesie seruus [1379 1Kb] et capelle suimet custos prouidus, egrotauit, et nobis inde euntibus ibidem relinquitur; 3 Idus Ianuarii, pro dolor! moriturus . Interim Lieuizo, Bremensis archiepiscopus, longa infirmitate depressus, diem pius [1380 1Kb] sollicite prestolabatur supremum, et in nocte hac, que ultimam precesserat  diem, consotios crebris iam defatigatos uigiliis [1370 1Kb] talibus mulcebat alloquiis: O dulcissimi fratres et filii, ne quisquam uestrum de superna diffidat clementia, et ut labor uester nunc [1385 1Kb] paululum releuetur, de me exemplum uobis admodum credibile profero. Domnum papam Benedictum [1381 1Kb] in his partibus exul [1382 1Kb] quesiui, et ne ad hunc peruenirem, a multis iterantibus sepe [1385 1Kb] tardatus, nullis eorum [1385 1Kb] acquieui blandiciis. Huic, dum uixit [1383 1Kb] , studiosus adhesi, et post excessum eius Aedtheldago [1384 1Kb] , seniori meo, serui uice famulabar. Hoc ipse considerans, pauperes suos fidei commisit mee. Dehinc camerarius eiusdem effectus sum. Sed cum ille pius, quam semper optauit, celestem pergeret ad patriam,  uestra electione communi et munere regali huic indignus  succedebam. Omne, quod inuicem peccauimus, amore Christi ex corde remittamus, ut cum bona pace nunc [1385 1Kb] separati, mereamur in die ultimo ite rum [1385 1Kb] sociari.  Hoc in extremis meimet salubre uobis consilium do, ut Oddonem, qui fraternitatis uestre est particeps [1386 1Kb] , communi nostrorum consensu ad restorem nostre eligatis [1387 1Kb] ecclesie, et ad utilitatem patrie, diuinam supplicantes pietatem, in cuius manu cor regis est, quatinus id sibi placite perficiatur. Talia hortantem omnes exaudiunt, et sui beniuolentiam et procurationem unanimiter laudant. Crastino dominica dies illuxit, et ille beatus pater summo pastori gregem sibi subditum manibus eleuatis cum spiritu committens, 2. Nonas Februarii  defunctus pergit, quo uiuens tetendit.  Fuerat enim unus ex numero eorum quos ut nubes et quasi columbas propheta miratur suas uolare ad fenestras . Ille enim ob uigiliarum et ieiunii assiduitatem, dum adhuc ualeret, quasi mortuus ignotis uidebatur. Ad altare Dominicum numquam sine oblacionibus accessit; assiduus populi monitor, et hilaris omnibus arrisit dator. Is erga Deum promeruit, quod inter continuas pirate furentis incursiones sedis sua hactenus permansit intacta.

54. Interea rex de Alstidi discedens, ubi Epiphaniam Domini celebrauit, et Bolizlaui nuntios pacem poscentes et confirmationem cum Misecone, eiusdem filio, fieri promittentes audiuit, ad Merseburg uenit, et ibidem predicti antistitis obitum comperit,   et hunc queritur ob presentem fructum, gratulatur autem propter subsequentem interuentum, recordationem eius sumopere faciens. Post hec transit a nobis, et Purificationem sancte Dei genitricis in Magadaburg celebrauit. Et in ipsa die predictus Oddo, clericis comitantibus ac laicis, supplex uenit, et regis gratiam, sicut prius, ad complecionem eleccionis per fidos intercessores postulat. Quos rex nullatenus audit, sed capellano suimet Unwano [1388 1Kb] , cum laude aduenientium, etsi non spontanea, episcopatum dedit; Oddonem per manus succipiens et promissa sibi pietate demulcens. Tunc iussu regis et presentia eiusdem a Gerone archipresule cum consensu et auxilio episcoporum Ekkihardi   et Thurgati  Unwan ungitur archiantistes  [1389 1Kb] . Et interpositis diebus paucis, Miseco, Bolizlaui filius, cum magnis ueniens muneribus, regis efficitur et fidem cum sacramento firmat. Dehinc cum honore magno remittitur, et ut iterum ueniret delectatur. In hiis diebus tempestas magna post solis occasum contigit, ac omnes nos admodum turbauit. Diruit namque ecclesiam extra urbem positam, que de rubro facta est ligno, regnante primo Ottone. Incendium quoque plurima archipresulis bona consumpsit. Insuper regias peruenit ad aures quod nepos meus Wirinharius cum Ekkihardo,  Hirimanni marchionis fratre, ad Bolizlauum sine licencia pergeret [1390 1Kb] , ibidemque multa gratie suimet contraria loqueretur [1390 1Kb] , eiusque nuncios hic sepe in secreto haberet [1390 1Kb] . Hoc omne  rex grauiter suscipiens, utrosque in suam uenire presentiam iussit. Id cum facere non auderent, comprehensis omnibus suimet bonis, ut regie potestati resisterent, diffamantur. Tandem nepos meus gratiam et incolatum cum predio suimet et auro comparauit. Alter uero longe post cum fideli interuentu restituitur. Eodem anno Wonlef, heremita et uerus Israhelita, 15 Kal. Aprilis obiit [1391 1Kb]  .

55. In proxima quadragesima rex ad Werlu ueniens, diu colica passione ibi [1393 1Kb] infirmatur  et multa [1392 1Kb] per uisionem sibi reuelata sunt. Ad ultimum lacrimis et oracione multorum conualescens, quia in tam breui interuallo ad predestinatum non ualuit peruenire locum  , Paschale festum cum Meinuerco sibi admodum familiari in Pathebrunnan  digna ueneracione peregit  ; Pentecosten autem  nobiscum. In cuius uigilia Bolizlauus cum securitate obsidum apud se relictorum uenit, et optime suscipitur. In die sancto manibus applicatis miles efficitur, et post sacramenta regi ad ecclesiam ornato incedenti armiger habetur. In 2 feria  regem magnis muneribus a se et a contectali sua oblatis placauit, deindeque regia largitate his meliora ac multa maiora cum benefitio diu desiderato suscepit [1393 1Kb] ,  et obsides suos cum honore et leticia remisit. Post hec uero Ruciam, nostris ad hoc auxiliantibus, petiit; et magna regionis illius parte uastata, cum commotio inter suos et hospites Pezineigos  fieret, eosdem quamuis suimet fautores iussit interfici  omnes.

56. In diebus illis Bronhag, abbas uuldensis, deponitur   , et succedente sibi Popone conuerso et tunc Laressemensi [1394 1Kb] pastore, hoc monasterium confratribus late discedentibus, a priori statu mutatur  . In ciuitate Bernhardi ducis, Liunberg dicta, eodem anno eris fit mira mutacio atque motio, et inmensus terre hiatus  . Hoc stupet accola et se prius numquam uidisse testatur. Rex autem ad occidentales pergens regiones, iter suum ad Longabardiam disposuit, et iterum ad nos repedauit; et inde 11 Kalendas Octobris discedens, per Bawariorum fines atque Sweuorum usque ad locum qui dicitur . . . . [1395 1Kb] , properauit. Huc exercitus undique confluit, et bene adiuuantium uoluntas patuit. Et hinc usque ad Romam rex sine omni scrupulo regina comitante uenit. Ad supplementum huius  itineris Bolizlauus antea inuitatus nil aspirauit, et in bene promissis more solito mendax apparuit. Insuper antea domno pape questus est per epistole portitorem, ut non liceret sibi propter latentes regis  insidias, promissum principi apostolorum Petro persoluere censum. Tunc uero missis illo nuntiis tacite rimatur, qualiter rex in hiis [1393 1Kb] partibus haberetur; quoscumque potuit ab eius gratia per hos amouere conatus. Tantus fuit huic respectus Dei, et sic piorum quesiuit interuentum, ac ita cluebat militis incliti firma fides, et de sacramentis terribilibus adeo curauit! Attende, lector, quid inter tot flagicia is faciat. Cum se multum peccasse aut ipse sentit aut aliqua fideli castigatione perpendit, canones coram se poni, qualiterque id debeat  emendari, ut queratur, precipit, ac secundum hec scripta mox scelus peractum purgare contendit. Maior tamen est ei consuetudo periculose delinquendi quam in salutari penitentia permanendi.

57. Huius conpar et quasi collega Hardwigus, a Longabardis falso rex appellatus, aduentum magni regis et potentiam excercitus doluit; et quia suis uiribus huic ad nocendum diffidit, in castelli munitionem se protinus recepit, hoc solum ingemiscens, quod rex ad maiorem tunc uocatus accessit honorem. Post longam animi [1393 1Kb] exestuantis deliberacionem legatos ad regem misit, qui comitatum quendam sibi dari  peterent, et coronam suimet cum filiis ei redditurum ueraciter promitterent. Hoc  cum consilio quorundam acquiescens facere rex noluisset, ut in sequentibus enucleabo, ad magnum suis familiaribus prouenire dampnum id postea persensit  sensit. Sed priusquam hec aggrediar, que superius indiscussa obliuione preterii, prescriptis interponere conor.

58. Fuit quidam Brun nomine, contemporalis et conscolasticus meus, ex genere clarissimo editus, sed diuina miseratione pre ceteris parentibus inter filios Dei electus. Hic ab Ida, uenerabili matre sua, unice dilectus, magisterio Geddonis philosophi  traditur, et omne quod habere [1396 1Kb] debuit, cum habundancia [1397 1Kb] suggeritur. Huius pater erat Brun  , senior egregius et per cuncta laudabilis, amicus mihi consanguinitate et omnibus erat proximus familiaritate. Filius autem eius et equiuocus [1398 1Kb] cum mane ad scolam ire debuisset [1399 1Kb] , antequam ab hospicio exiret, ueniam petiit, et ludentibus nobis in  oratione is [1398 1Kb] fuit. Ocio negocium preposuit, et sic fructificans ad maturitatem peruenit. A tertio desideratur Ottone et succipitur, quem non longe post deserens, solitariam quesiuit uitam, et [1400 1Kb] de opere suo uixit. Is uero post mortem gloriosissimi imperatoris, regnante [1401 1Kb] tunc secundo Dei gratia Heinrico, ad Mersburg ueniens, benediccionem cum licencia domni papea episcopalem  ab eo peciit, et eius iussione ab archiepiscopo Taginone consecracionem, et quod ipse detulit huc pallium ibidem suscepit. Dehinc ob lucrum anime laborem subiit diuerse ac grandis uie, castigans corpus inedia et crucians uigilia. Multa a Bolizlauo ceterisque diuitibus bona suscepit, que mox ecclesiis ac familiaribus  suis et pauperibus, nil sibi retinendo, diuisit. In duodecimo conuersionis ac inclite conuersationis sue anno ad Pruciam pergens, steriles hos agros semine diuino studuit fecundare; sed, spinis pululantibus, horrida non potuit facile molliri. Tunc in confinio predicte regionis et Ruscie cum predicaret, primo ab incolis prohibetur [1402 1Kb] , et plus euangelizans capitur, deindeque amore Christi, qui ecclesie caput est, 16, Kal. Martii   mitis ut agnus decollatur cum sociis [1403 1Kb] suimet 18. Corpora tot martirum insepulta iacuerunt, quoad Bolizlauus id comperiens eadem mercatur ac domui sue futurum acquisiuit solatium. Facta sunt autem hec in tempore serenissimi regis Henrici, quem Deus omnipotens triumpho tanti presulis honorificauit, et, ut  multum spero, saluauit. Pater autem predicti antistitis longe post infirmatus, et [1404 1Kb] ut ipse mihi narrauit, precepto filii [1404 1Kb] , monachicum suscepit habitum, et 14 Kalendas Nouembris in pace quieuit  .

 59. Nec floccipendenda [1405 1Kb] est Geronis satellitum marchionis  magna presumtio, quam stupeat fidelis et fugiat amore pietatis. Causa proferatur in medium, et tunc perpendatur factum, si sit laudabile an bonis omnibus detestabile? Arnulfus antistes ad saltum Geronis, a uenerabili eiusdem loci abbatissa Hathawi ad festiuitatem Christi martiris Ciriaci ad conuiuium inuitatus, uenit; et in die sancto, cum [1404 1Kb] post missam de ecclesia ambularet, uidit clericum accipitrem in manu sua tenentem; et zelo commotus hunc cum brachio suimet comprehendit ac secum duxit, non ut puniretur, sed sic uerbis mediocribus corriperetur. Fama uolans milites predictos congregat, quorum primus Hugal [1406 1Kb] nomine ad episcopum ueniens, cur seniorem suum sic inhonorare  uoluisset interrogat. Et antistes: Quid feci? inquid. uidi abominationem Christi, et quia in meo factam episcopatu cernebam, sustinere non potui. Nil mali factum est. Ponamus diem uobis complacitam; et ubi culpabilis a communibus inuenior amicis, digna emendatione restituo. Et ille prosequitur: Nec sic, inquiens, esse debet, nec ita fieri ualet. Hodie aut sacramento uos excusate, aut seniori meo et nobis ad emendandum promittite. Ad hec presul: Sancta me, infit, sollempnitas prohibet iurare, et uos illud suscipere. Et multum miserabile mihi uidetur quod iusticia a uobis mihi solum denegatur. Post hec  ille iratus egreditur, et miles armatus ignorantia comitis [1407 1Kb] glomeratur; et cum iam uellet  episcopus cenare, uidet omnes appropiare. Domus, in qua fuit, a suis firmiter obseratur, et ne hostibus facilis pateret ingressus, omni modo munitur. Sed cum eam iam impugnare uoluissent, dictum hiis est ueraciter, quod sacerdos alio declinans ibidem non inueniretur. Tunc is in claustro et tandem in monasterio queritur, et Dei gratia non ullo sui dedecore latens et hec omnia cernens, nullatenus [1408 1Kb] inuenitur. Ad ultimum sedato furore, hii ad hospicium [1409 1Kb] pergunt, et domos suas tristes reuisunt. Conuocatis postera luce militibus suis, Arnulfus ad propriam [1410 1Kb] remeauit sedem, abbatissamque nimis flentem solatur. Hoc totum rex comperiens, conspiratores hos sibi precepit presentari. Quem cum marchio predictus nimis iratum cerneret, per internuntios fideles  eum placare nititur. Hos rex ea racione audiuit, ut prius trecentorum pondera, talentorum episcopali soluerent dicioni, et qui in hoc facto culpabiles esse deputarentur, aut sacramento suorum 11 amicorum expurgarent, aut secundum canonicam auctoritatem  [1411 1Kb] ei [1415 1Kb] satisfacerent. Facta tunc inter eosdem mutua pace, post pascha ponuntur inducie. Huc nostri eorundemque [1412 1Kb] amici conueniunt, et ego  cum illis affui; et ut pecunia datur predicta, episcopus in occidentale monasterium uenit, sedens [1413 1Kb] ibidem in [1415 1Kb] solio summi gradus. Ibi tunc solus marchio se iuramento admodum credibili expurgat; satellites autem sui more penitentum de manu predicti antistitis singulariter suscipiunt ea ratione ieiunium, ut si quando amonerentur, onus subirent impositum.

60. Illud etiam adnectendum est, qualiter Othelricus, Bemiorum dux, mammona iniquitatis  interpretatus, Bosionem inclitum suimet militem ceterosque complures interfici preceperit, eo quod hos  fratrem adiuuare exulem a falsis murmuratoribus [1414 1Kb] audierit, et omnes caute in hiis cladibus discerent, qualiter sibi in futurum precauere debuissent. Quod Dominus in utroque testamento iubet obseruari firmiter, id in hiis regionibus compleri prohibet ambicio, ceca semper. Germanum enim, quem merito pre [1415 1Kb] hiis diligere debuit, uerebatur, et ne umquam ad se ueniat, diligenter custodire conatur. Bemii regnante Zuetepulco duce  quondam fuere principes [1416 1Kb] nostri. Huic a nostris parentibus quotannis soluitur  census, et episcopos in sua regione Marierun  dicta habuit; quod omne is [1417 1Kb] et successores sui superbia tumidi perdiderunt, quia omnis humilitas , euuangelio teste, crescit et arrogantie sublimitas minoratur. Sine  maximo timore in hiis nullus dominatur prouinciis. Caritas pura gemit exclusa [1418 1Kb] , quia regnat ibidem periurium cum fraude socia.

61.  Superius de [1415 1Kb] uniuersali papa Brunone disputans, cum successorem eius Gerbertum tantum nominarem, ut de eo lacius aliquid scribam, non incongruum est. Erat is natus de occiduis regionibus, a puero liberali arte [1419 1Kb] nutritus, et ad ultimum Remensem [1420 1Kb] urbem ad regendum iniuste [1421 1Kb] promotus  . Optime callebat astrorum cursus discernere et contemporales suos uarie artis noticia superare. Hic tandem a finibus suis expulsus,  Ottonem peciit inperatorem; et cum eo diu conuersatus, in Magadaburg oralogium  fecit, illud recte constituens, considerata per fistulam quadam stella nautarum [1422 1Kb] duce  . Post hec autem predicto papa Gregorio [1423 1Kb] defuncto , is gratia inperatoris eidem successit, et usque ad tempus Heinrici regis sedebat, Siluester uocatus. In cuius uice Iohannes Phasan, id est gallus [1424 1Kb] , positus , sedem apostolicam dies sibi commissos regebat, sub quo ecclesia Merseburgensis renouatur et priuilegii auctoritate sui roboratur. Huic succedebant Sergius , qui uocabatur Bucca porci [1425 1Kb] , atque Benedictus , ambo preclari et consolidatores nostri. Ab omnibus hiis sacerdotibus summis aduentus regis admodum desideratur, sed  diuersorum reluctatione hostium diu tardatur. Benedictus sit in cunctis operibus suis omnipotens Deus, qui Romam longo tempore a multis temporibus depressam [1426 1Kb] tali pastore consolari et pacificare dignatus est! Namque papa Benedictus Gregorio quodam [1427 1Kb] in electione preualuit. Ob hoc iste ad [1428 1Kb] natiuitatem  Dominicam ad regem in Palithi uenit cum omni paratu apostolico, expulsionem suam omnibus lamentando innotescens. Huius crucem rex in suam suscepit custodiam, et a ceteris abstinere precepit, promittens sibi, cum ipse illuc ueniret, hec secundum morem Romanum  diligenter finiri. Aduenit optati temporis acceleratio, et rex Heinricus a papa Benedicto, qui tunc pre ceteris antecessoribus suis maxime dominabatur [1415 1Kb] , mense  Februario  in urbe Romulea cum ineffabili honore suscipitur, et aduocatus sancti Petri meruit fieri. Et [1415 1Kb] quia de secunda eius ordinacione locuturus sum, condecet eum me prius laudare, de cuius hoc uenit gratuito munere, ut [1429 1Kb] magister gencium nos ortatur Paulus: Deo patri pre omnibus et in omnibus, fratres, gratias agite ; hec est enim uoluntas eius in Christo Ihesu Domino nostro . Iure laudandus est a nobis, qui multum profuit nobis munere et gratia eterni regis. Heinricus etenim rex ecclesiam adauxit [1430 1Kb] nostram multis utilitatibus, inprimis diuino apparatu, et de  omnibus curtis quas in Thuringia et in Saxonia habuit, duas nobis tradidit familias  . Euangelium auro et tabula ornatum eburnea et calicem aureum atque gemmatum cum patina dedit et fistula  , cruces duas et ampulas ex argento factas et magnum calicem ex eodem metallo cum patina simul ac fistula dedit. Quicquid in prediis ab antecessoribus meis neglectum erat, precepto renouarat.

 Quem laudant superi, ueneremur nos quoque serui,
Promentes dignas nostris ex cordibus odas.
Est hic namque Deus trinus, in deitate sed unus,
Et sine quo nullus regnat, Deus ille benignus.
Atque bonum summum, depellens omne nociuum,
 Largitur celo que prosunt omnibus alto.
uerus mendaces confuderat hic modo testes,
 Heinricum regem dicentes inperialem
Curam non suscepturum, nec denique longo
Tempore regnandum, sed seua morte premendum.
Nunc sunt bisseni, quod regno prefuit, anni,
Scandens cesaream post rector clarus in aulam,
Illo mense, meam quo soluerat ipse cathedram.
Ista dies pulchro signetur clara lapillo ,
Qua regi nostro se subdit Roma benigno,
Atque liquore sacro perfusus gaudet, et almo.
Fert grates Domino, qui se uisitauit ab alto,
Ac Cunigundam contectalem sibi caram.
Summus pastor ouat [1431 1Kb] , chorus atque suus quoque cantat,
Quod sunt securi, tanto rectore potiti.
 Merseburg, et tu concinnes omnibus actu [1432 1Kb] .



LIBER SEPTIMUS.


 1.  Decursis a Dominica incarnacione [1433 1Kb] post millenarii plenitudinem numeri [1434 1Kb] annis tredecim, et in subsequentis anni secundo mense ac ebdomada tercia, anno autem regni eius tercio decimo  , et die Dominica, ac 16 [1435 1Kb] Kal. Marcii , Heinricus, Dei gratia rex inclitus, a senatoribus duodecim uallatus [1436 1Kb] , quorum 6 rasi barba, alii prolixa mistice incedebant cum baculis [1437 1Kb] , cum dilecta suimet coniuge Cunigunda ad ecclesiam sancti Petri, papa expectante, uenit [1438 1Kb] ; et antequam introduceretur, ab eodem interrogatus si fidelis uellet Romane patronus esse et defensor ecclesie, sibi autem suisque successoribus per omnia fidelis, deuota professione respondit,  et tunc ab eodem unctionem [1439 1Kb] et coronam  cum contectali sua suscepit; priorem autem coronam super altare principis apostolorum suspendi precepit. Eodem die papa eis cenam ad Lateranis fecit copiosam. In octaua uero die  inter Romanos et nostrates magna oritur commocio in ponte Tiberino, et utrimque multi corruerunt, nocte eos ad ultimum dirimente. Huius rei auctores germani  tres extitere  , Hug, Hecil ac Ecilin [1440 1Kb] , qui postea capti sunt et in custodia detenti; ex quibus unus [1441 1Kb] in hiis partibus euasit, secundus [1442 1Kb] autem ad Fuldu deductus est [1443 1Kb] , in Iuicanstene autem [1443 1Kb] castello tertius [1443 1Kb] diu seruatur.

2. Arnulfum fratrem suum, quem Rauennati [1444 1Kb] antea prefecit ecclesie, cesar denuo inthronizatum ab apostolico ibidem [1445 1Kb] consecrari precepit. Subplantatorem Aetbelbertum [1445 1Kb] autem eius  iniuste ibi diu sedentem, primo uoluit degradare, sed assidua piorum deuictus intercessione, alteri prefecit ecclesie, nomine Aricia. In Rauenna duos et Rome totidem sinodali iudicio papa deposuit, ab archiepiscopo Leone iam muto  consecratos.  Sanctorum instituta patrum, in sacris ordinibus ibidem et apud nos diu, pro dolor! neglecta, cum excommunicatione redintegrata [1446 1Kb] renouauit. Prohibent namque canones, ut ante 25 annos diaconus, presbiter autem et episcopus ante 30 annos nequaquam ordinetur. Hoc quia non seruauimus, miseri preuaricatores sumus, excommunicationemque incidimus [1447 1Kb] .

 3. Dominicam resurrectionem imperator in Papia ciuitate celebrans , instabilem Longobardorum [1448 1Kb] mentem caritate cunctis exhibita firmauit. Dehinc sedatis tumultibus uniuersis, reuersus est ab Italia cesar [1449 1Kb] ; et Harduigus ob hoc admodum gauisus, Fercellensem inuasit ciuitatem, Leone eiusdem episcopo uix effugiente. Omnem quoque hanc ciuitatem comprehendens, iterum superbire cepit; quem ut in sequentibus expono, diuina maiestas nimis humiliatum se culpabilem cognoscere cegit [1450 1Kb] . In biis partibus cesar [1451 1Kb] episcopatum, quod erat tercium deuoti operis sui ornamentum, in Bobia  ciuitate, ubi Christicole sancti et confessores incliti Columbanus et Attala corporaliter requiescunt, communi consilio et licentia comprouincialium  episcoporum construxit; quia summa necessitas, et, que eam precellit, Christi caritas ad hoc instigauit. Hic cum maxima prosperitate et gloria Alpinas superat difficultates ac nostre regionis adiit serenitates, quia eris huius et habitatorum qualitates nostris non concordant partibus. Multe sunt, pro dolor! in Romania atque in Longobardia insidie; cunctis huc aduenientibus exigua patet caritas; omne quodibi hospites exigunt uenale est, et hoc cum dolo, multique toxico [1452 1Kb] hic pereunt adhibito.

4.  Eodem anno 4 Kalendas Mai. obiit Karolus comes  , Riedagi marchionis filius, qui omne suimet benefitium iniuste accusantium turgida inflatione et nulla sui [1453 1Kb] culpa prius per  didit, et illatum facinus equanimiter portauit. Eodem die neptis mea Mathildis  , que in Geronis saltu cum domna Hathui abbatissa iure consanguinitatis diu nutriebatur, animam [1445 1Kb] exhalauit; quam quia sibi successuram uenerabilis matrona semper optauit, insolabili merore mortuam fleuit, et hanc in proximo mense Iulio 4. Nonas eadem [1454 1Kb] subsequitur. De cuius laudabili uita quedam breuiter percurro. Fuit hec regine Mahtildis inclita neptis, ac [1455 1Kb] in 13 etatis sue anno Geronis filio marchionis Sigifrido nupserat, et [1455 1Kb] cum eo tantum 7 annos coniuncta erat. Post cuius excessum ob Dei amorem et tristis solatium senioris sacrum a Bernhardo antistite  uelamen et mox consecrationem,  ut predixi, suscepit, sedens 55 annos, tam assidua in Christi seruitio ut Anna [1456 1Kb] , et tante largitatis ut Sarepthena, in castitate et abstinentia similis Iudith [1457 1Kb] , ecclesiam sibi commissam diuersis  decorans [1458 1Kb] ornatibus. Huius obitum signa prenuntiabant ista. uiuarium [1459 1Kb] , quod in orientali parte urbis est positum, usque in mediam diem apparuit sanguineum, et post uiridi [1460 1Kb] colore est uariatum. Multis est uisum [1445 1Kb] quod meritis istius neptis mea se cum palma uirginitatis precederet. Sepulta est autem egreia Christi , sponsa a Bernhardo Antique ciuitatis  episcopo, non ubi petiit, sed ubi gemens congregatio sua rogauit, in medio ecclesie coram sancte crucis altari [1461 1Kb] ubi postmodum per eius nobile meritum quodam [1462 1Kb] uiro diu debili et cum scabellis diu [1445 1Kb] ambulanti tribuit omnipotens Deus facilem gressum.

5. Inperator autem, transcensis Alpibus, ceterisque adiacentibus prouinciis regendo decursis, natale  Domini celebrauit in Palithi. Et post hec ad Merseburg ueniens, Bolizlaui fidem et auxilium suis innotuit fidelibus, et ut ab eis ad excusationem aut indicte rei emendationem is uocaretur, unanimes poscit. Interim nepos meus, comes Wirinharius, instinctu [1463 1Kb] malesuase iuuentutis et dolosarum machinamento mulierum cum paucis [1464 1Kb] ad urbem Bichlingi uocatam Dominica die uenit , et domnam eiusdem Reinildam prius a se desideratam fraudatis custodibus rapuit inuitam. Namque inperatori, ut nullo 1465 1Kb] absque scientia et consilio suimet umquam sociaretur marito, hec antea firmiter promisit; et ob hoc cum clamore et eiulatu deducitur. Hoc audientes cum clientibus satellites, armati conueniunt, et ex his unus, uullerd nomine, uulnere  diro tardatur. Sed una ex ancillis cum se pariter abduci [1466 1Kb] rogaret, et iussu senioris sui hanc sumere Alwinus nobilis uoluisset, uallatur undique, et nepotem meum  iam tunc egressum reuocat in auxilium. Hinc antequam ei [1467 1Kb] succurreretur [1468 1Kb] , pro dolor! oppetiit. Et dominus eius adueniens, infra clauditur, et ab uno seruorum [1469 1Kb] sauciatur; quem protinus lancea perfossum muro infixit, et ceteros, ut sibi propius accedere non auderent, terruit: et [1470 1Kb] cum suos longe cum matrona iam [1470 1Kb] exisse, sibi autem nullum euadendi locum patere uidisset, relicto protinus equo, se dimisit a muro, et a lapide sequenti admodum depressus, tristes uix peruenit ad socios. A quibus usque Wi [1471 1Kb] ad uillici  cesaris domum portatus, ibi cum paucis [1472 1Kb] est dimissus; et dominam cum magna festinatione auexerunt, nunc hic nunc illic cum ea latitantes, aduentum domini solliciti prestolantes. Sed uillicus iniquitatis  hospitem infirmum inperatori mox [1470 1Kb] prodidit, et eius mentem fecit nimis hilarem. Sperauit enim eum in suam uenientem potestatem in exemplum [1473 1Kb] aliis [1470 1Kb] periturum, aut precio ineffabili ab hoc redempturum. Nox iam erat [1474 1Kb] , et Bernhardus ac Guncelinus et Willehelmus comites cum suis militibus a cesare missi, ubi egrotus iacuit, ueniebant; et hos adfuisse  Wirinharius a suis presciens, sibi familiarem Wilehelmum salutat, ceteris duobus indicens, si gladium eleuare potuisset, quod numquam in eorum potestatem incolumis uenire uoluisset [1475 1Kb] . Willlehelmus uero eius uulnera ligans, et quod ad Merseburg, ut sibi iussum fuerat,  uenire nullo modo ualuisset, intellegens, a suis fecit eum portari ad proximam uillam Elerstidi  dictam,  ibique in domo nimis lapidibus firmata precepit custodiri, ipse cum suis ad imperatorem reuersus. Eodem die nos [1470 1Kb] ad presentiam cesaris uocati, quali presumptione suum nepos meus interruperit uotum, ab eodem flebili lamentatione percipimus. Namque cum Brun a Milone inimico eius in domo propria, ubi omnibus est pax habenda, occideretur, idque ab omnibus indigenis inperatori lugubriter intimaretur, multum rogatus ut suorum more antecessorum tam sceleratis hominibus predium cum incolatu prohiberet, idque sacramentis firmare ex sua parte iussisset, eleuatis manibus omnipotenti Deo et cunctis presentibus illud se quamdiu uiueret impleturum promisit. Et quia scimus multo sacius esse bonum non uouere Deo  quam postea declinare, rogitemus eum, cui hec dedit promissa, sicubi ea humanitatis gratia seu malo is fregerit ortatu, emendatione condigna resipiscat. Post inperatoriam lamentationem optimi quique dedere consilium, ut, comprehensis omnibus suimet bonis, domna reuocaretur, et huius rei auctores aut capti presentarentur, aut fugientes usque ad mortem persecutionem paterentur; ipse autem comes superata infirmitate, si culpabilis efficeretur [1476 1Kb] , capite priuaretur; si autem hec omnia cum consensu matrone acta fuissent,  optime uteretur sponsa. Frater meus comes Heinricus hec ad implenda ilico mittitur, et ut ad Alstidi ad publicum uenirent colloquium, iubetur. Illo tunc proficiscente,  predicti comites aduenerunt, et cesari que facta sunt nuntiauerunt. Postera die, id est in sancti festiuitate Martini, Wirinharius pacienti animo aduersa queque sustinens hactenus, exspirauit  , nullum hostibus lucrum, suis autem  inuincibile dampnum relinquens. Ob hoc rex tristatur, et Thiedricus hostis eius lacrimatur. Hoc ego comperiens, Thiedrico nepoti meo abeundi licentiam petii, et corpus amici per satellites meos de Miminleuo, ubi tunc abbacia fuerat  , et Reinoldus eiusdem prouisor egregius debita hoc procurauerat humanitate, ad Helpithi  , ubi hoc expectabam, reduxi. Sed eodem iam tunc nimis fetente, exsolui protinus uiscera iussi, iuxta ecclesiam iubens sepeliri meam, et usque ad Wallibizi illud prosequebar, ponens ad leuam dilecte coniugis  Post 14 dies domna Swonehild, socrus eiusdem, morte subitanea 6 Kalendas Decembris obiit [1477 1Kb]  .

6. Interim cesar in Alstidi populis iura dabat , et, ut presentes affirmabant, meis hec amicis denegabat. Insula que Porei [1478 1Kb] dicitur  , quia prius comes Bernhardus predictum uoluit occidere Wirinharium, per iniustos iudices sibi eam cesar precepit assignari. Hoc uicmannus comes prohibet, et iniustum [1479 1Kb] esse affirmat; omnes populi mussant et christum Domini peccare occulte clamant. Ibi tunc [1480 1Kb] stella multis in medio apparuit  die . In octaua sancti Andree Rigmannus presbiter [1481 1Kb] , qui ecclesie prefuit sue 85 annos, in Christo obiit [1482 1Kb] . Et inde exiens, natale Dominicum in Palithi coluit, et in 4 feria ante Pascha  ad Mersburch uenit. In cena Domini crisma in eius presentia indignus benedixi. In uigilia autem [1483 1Kb] sancte resurrectionis, que tunc fuit 5  Idus Aprilis, Redbald abbas Wirdunensis obiit, et Hethenricus eiusdem cenobii prepositus eligitur [1484 1Kb] . In die sancto archiepiscopus Gero missam cantauit; et interim Othelricus, Bemiorum dux, aduenit, et dies hos sollemnes duximus admodum hilares. Interea Hirimannus marchio pascha duxit cum socero  , et inde uix solutus, ad imperatorem cum nuntio eiusdem Stoignewo diu exspectatus uenit. Idem legatus, mentiri semper solitus, ad cesarem in occidentali parte, plus ad perturbandum quam, ut simulauerat, ad pacificandum, ab instabili seniore suo missus est. Quem cum consociis suimet inperator suis familiaribus committens, generos suos gratiam eiusdem nudis pedibus querentes misericorditer  suscepit, et tunc demum nugigerulus ut hec cerneret presentari iussit, et publice domino eius respondit. Hic cum alia, quam cesar preceperit, domi retulisset, cum prefato comite [1485 1Kb] pacem firmare cupienti iussu ducis infausti remittitur, et in conspectu  inperatoris et principum eius fallax et in inuicem disturbans esse conuincitur.  Tunc iterum Bolizlauus [1486 1Kb] se ad excusandum, uel inobedientiam ad emendandum a cesare uocatus, in presentiam eius uenire noluit, sed coram principibus [1487 1Kb] suis hec fieri postulauit. Sed quantam ei benignitatem imperator prius ostenderit, lector, attende!

7. Prefatus dux, mille artium scientia plenus, filium suimet Miseconem ad Othelricum, Bemiorum prouisorem, misit, ut memores mutue consanguinitatis se inuicem pacificarent et cunctis hostibus suis et maxime cesari pariter resisterent. Ille uero hoc omne in detrimentum sui esse compositum a ueracibus accipiens, hunc comprehendit, ex consociis  eius optimos quosque interficiens, ac ceteros una cum seniore capto Bemiam reduxit, ac in carcerem proiecit. Quod cum inperator comperiret, Thiedricum nepotem meum illuc misit, ut satellitem suum sibi redderet, et si de gratia suimet aliquid curaret, hunc nullatenus perderet. Cui hoc fertur dedisse responsum: Senioris mei iussa in omnibus sequi tam posse quam uelle, mihi admodum necesse est. Eripuit me nuper indignum omnipotens Deus de ore leonis, eiusque catulum in perniciem meam missum mihi tradidit. Et si hunc liberum abire permitto, certos hostes in patre et filio semper habeo; sin autem retineo, aliquem cum eo fructum me acquisiturum sperabo. uideat dominus meus de hiis omnibus, quid [1488 1Kb]  sibi placeat ac mihi aliquatenus proficiat,  et hoc totum deuotus inplebo. Sed cum Thiedricus cum hac legatione reuerteretur, alius mox celeriter remittitur, qui eundem mitti rogaret, firmiterque ei [1486 1Kb] preciperet, promittens ex parte cesaris omnem eius excludi sollicitudinem et bonam firmari pacem. Tunc Othelricus nolens uolens captiuum reddidit, et imperatorem multum placauit. Bolizlauus autem de ereptione filii supra modum gauisus, per internuntios suimet condignas cesari gratias egit; postulans ut eum sibi ad honorem, inimicis autem suis ad dolorem remitteret et futuram utriusque remunerationem ipse ueraciter agnosceret. Quod inperator tunc non posse fieri respondit, sed cum ad Merseburg ueniret, cum communi principum consilio suorum uoluntati suimet se tunc satisfacturum promisit.  Hoc Bolizilauus ut audiuit, non bene suscepit, qualiterque filium in suam redigeret potestatem, semper tacita mente et crebra legatione reuoluit [1489 1Kb] .

 8. Ad condictum [1490 1Kb] cesar ut uenit locum, cunctos optimates, quid sibi de hac re esset faciendum, consuluit. E quibus Gero archiepiscopus loquitur [1491 1Kb] primus: Cum tempus fuit et cum uestro honore id fieri potuit, me ista [1492 1Kb] hortantem non exaudistis. Nunc a uobis est mens Bolizlaui ob longam filii retentionem et custodiam auersa, et uereor, si hunc sine obsidibus aut aliis confirmationibus remittitis, ut in posterum fidelis seruitii in ambobus  careatis. Talia loquentem maxima presentium turba consequitur, et pars corrupta, id cum honore magno fieri non posse ingeminat. uicit pecunia consilium, et ut hoc Bolizlauo carius esset, in fidem suam, et cum omnibus que habebant, Miseconem hec a cesare suscipiens [1493 1Kb] reduxit, et promissa percepit, ammonens  eundem et filium, ut memores Christi et firme Dei  , nullum cesari incommodum amplius inferrent, nec suos decipi paterentur amicos. Huic dulci ortatui [1494 1Kb] fistule blandientis more ab hiis protinus respondetur, quod factis postmodum nullatenus completur. Quamuis enim hiis aut fides parua sit aut nulla, tamen hoc nobis inputant, quod ex parte cesaris et nostrorum is tam sero remittitur, qui in numero militum habebatur. Hoc eis erat semper in animo, et propterea se in presenciam cesaris non uenire affirmabant. Et uerum est, quod uox euangelica testatur, excusationem  aliquam hunc querere, qui ab amico familiari meditatur discedere. Hec inperator agnoscens, a nobis discessit, et proximos rogationum dies in Capungun   fuit, quo ipse curtem suam de ciuitate Cassalun [1495 1Kb]  dicta transtulit; et ibi cum consilio sui archipresulis Heriberti predictam Hethenrico curam commendauit. Interim ecclesia incipitur nostra, presente archiepiscopo Gerone, cuius primos posui lapides in modum sancte crucis 15 Kalendas Iunii [1496 1Kb] . Et tractatis ibidem  rebus necessariis, in uigilia pentecostes  ad Immedeshusun  uenit, illic cum antistite Meinwerco hanc sanctam festiue  ducens sollempnitatem .

9. Illic ual, Corbensis abbas, prius ab cura suspensus, deponitur, et unus ex Larsemensi monasterio Druhtmer [1497 1Kb] sine fratrum consensu predictorum assignatur  . Quo ad sedem suam in hac  uenienti ebdomada, omnis congregatio exceptis 9 flens abiit, et ut Liudulfus abbas predixit [1498 1Kb] , locum hunc pene uacuum non sponte reliquid [* 2Kb] .

 10. In hiis diebus festiuis Ernost 1499 1Kb] inclitus Alemannie dux, pueri successor Herimanni, cum in silua quadam illicite uenaretur, ab uno militum suimet plus ignorantia quam uoluntate spontanea, ut ceruam sagittare [1500 1Kb] debuit, pro dolor! uulneratur  [1501 1Kb] . Hic quia mortem sibi imminere perspexit, socios uocat, et ut reo parcerent supplicatur; et quia hic tunc presbiterum, quo [1502 1Kb] sua confiteretur peccata, non habuit, unum ex militibus huius uice propius [1503 1Kb] accedere iussit. Quem cum adesse perspiceret: Omnes, inquid, accedite, et commortalis uestri ac peccatoris facta aure cordis percipite, et qualiter curentur, unanimiter succurrite; absentibusque [1504 1Kb] cunctis fidelibus peccatricem meimet animam queso commendate, et uxorem meam, ut honorem suum seruet et mei non obliuiscatur ammonete. Hec dicens, in quocumque umquam se aliquid deliquisse recordari potuit, cunctis presentibus innotuit, et mox de luce hac [1505 1Kb] 2 Kalendas Iunii discessit  , sepultus in Wirciburg iuxta patrem suum marchionem Liupoldum,  ut ipse rogauit. Hic iuuenis, ut spero, felicem habet animam, cui, sicut ipse uiuens testatus est, plus placuit, coram multis hic erubescere quam coram omnipotenti Deo latere.  De hoc  exemplum, fratres in Christo, capite, et morbum interius latentem medico celesti [1506 1Kb] aperite, et antidotum [1507 1Kb] eius salubre nullatenus spernite, et quicumque sit in fine nostro confessor, non moretur in gementi professione peccator, ut ab eo in celis in ueniatur propicius remissor.

11. Ad supramemoratam sollempnitatem et ad predictum locum quidam rusticus de occiduis ueniens partibus, nouam imperatori legationem detulit, et hanc nullo [1507 1Kb] nisi eo [1508 1Kb] soli umquam aperire uoluit, portans adhuc stimulum [1509 1Kb] hunc, quo tunc pecus arans minauit, cum hoc ei celitus per columbam [1510 1Kb] iussum fuit [1511 1Kb] . Et hic [1512 1Kb] erat tante longitudinis, ut omnes qui eum [1513 1Kb] uiderant nimis ammirarentur. Ipse [1514 1Kb] uero rediens, cunctis interrogantibus  indicat, iussu cesaris, se ad Aquasgrani post expedicionem uenturum, et responsum ab eo ibidem accepturum. Et quia hanc admonicionem et crebro aliam innumerabilem inperator spreuit, uindictam sensit. In natiuitate sancti Iohannis baptiste, que tunc proxima erat, ad Gosleri cesar ueniens, Ernasti ducatum nepti sue et filio eius dedit; et inde ad Magathaburg proficiscens, interuentum Cristi militis Mauricii ad exsuperandam hostis Bolizlaui contumatiam suppliciter rogauit. Dehinc ad locum qui Sclancisuordi  uocatur, cum exercitu glomerato perrexit, et magnum comprouincialibus et marchioni eorum  Geroni intulit [damnum [1515 1Kb] ]. 8 Idus Iulii fit nostra congregatio, et pro defensione debita habitatoribus hiis predatio  magna. Postquam nostri Albim transierunt, inperatrix et ego cum illa ad Mersburg pergentes, cesaris aduentum in his partibus expectauimus. Nostri autem ut ad pagum Lusici dictum uenerunt, a presidio ex Ciani urbe  egresso [1516 1Kb] temptantur; quod agnoscentes magnam ex eo multitudinem occidunt, et Hericum, qui dicebatur Superbus, et qui ex nostra regione ob omicidium illo fugit, captum in uinculis cesari presentabant. Inde usque ad Oderam inperator profectus, ad locum qui Crosna dicitur  , optimos ab exercitu [1517 1Kb] ad Miseconem ibi turmatim sedentem misit, ut eum de promissa sibi fide ammonerent, et ne propter eum ab inperatore sua perderent bona, cum dedicione sua preoccupare  uoluisset, unanimiter rogarent. Quibus is talibus respondit: Agnosco me gratia [1518 1Kb] cesaris ab inimici potestate ereptum ac uobis fidem promisisse; et eam libenter in omnibus adimplerem, si liber existerem.  Nunc autem, ut ipsi scitis, sum mei patris dominio [1519 1Kb] subditus, et quia ille hoc prohibet, et sui milites hic modo presentes talia fieri non paciuntur, inuitus omitto. Patriam, quam queritis, meam, si possum, defendere usque ad aduentum mei patris uolo, et tunc eum ad gratiam cesaris et ad amorem uestrum inclinare cupio. Hoc nostri audientes, regressi sunt, et hec inperatori responsa detulerunt. Interim Bernhardus  dux cum suis fautoribus, episcopis et comitibus, et profanorum turba Liuticiorum, ab aquilone Bolizlauum peciit, et hunc presentem, munita undiquessecus Odera, habuit.

12. Cesar autem in inuentione Christi protomartiris  Oderam transmeans, reluctantem Poleniorum multitudinem admodum prostrauit, et nemo  ex nostris nisi Hodo inclitus iuuenis cum Ekkrico et alio Guncelini comitis satellite cecidit  . Hic cum Sigifrido, Hodonis filio marchionis, ab imperatore accusatus, eo quod Bolizlauo [1520 1Kb] nimis familiaris actenus fuisset [1521 1Kb] , eodem die uiriliter se expurgant [1522 1Kb] , et a suis Hodo longe digressus, cum hostes solus fugientes insequeretur, sagitta per caput inmissa primo oculum et post uitam perdidit istam. Sed cum Miseco eiusdem corpus cognosceret, quia eius apud nos fuerat custos et sodalis, multum fleuit, et id bene procuratum ad [1523 1Kb] exercitum misit. Eorum autem, qui ex parte hostili oppecierunt, non minor erat numerus quam sexcenti, predam relinquentes nostris ineffabilem. Hoc Bolizlauus, ubi tunc mansit, ab internuntiis festinantibus mox  resciuit; et quamuis eo libenter pergere uoluisset, tamen presentibus inimicis introitum patescere ausus non est. Quocumque nostri in nauibus declinabant, illuc ipse cum suis equo sequebatur alato . Ad ultimum uero erectis celeriter uelis, nostri per omnem unam nauigabant diem, et inimicis eos tunc comitari non ualentibus, litus optatum securi comprehendunt , et proxima incendunt loca. Quod cum eminus dux prefatus agnosceret, more solito fugit, et nostris fiduciam et locum nocendi inuitus concessit. Dux uero Bernhardus cum suis imperatori ad auxilium, sicut ei prius iussum est, uenire cum nequiuisset, per pedites clam missos ei euentum rei et necessitatem inobedientie  indicens, uastatis circumquaque iacentibus locis, domum rediit. Othelricus quoque, qui cum Bawariis ad cesarem uenire debuit, ob multas causarum qualitates  dimisit. Et quamuis hii imperatorem  non comitarentur, tamen fidele seruitium sua uicinitate  ostendunt. Namque Othelricus quandam urbem magnam, Businc  dictam, petiit, et in ea non minus quam mille uiros absque mulieribus et liberis capiens, incendit eandem, et uictor remeauit. Heinricus autem, Orientalium marchio, cum Bawariis, comperiens, Bolizlaui milites iuxta se predam fecisse, protinus insequitur, et ex hiis fortiter resistentibus octingentos occidit [1524 1Kb] predamque omnem resoluit.

13. Interim Redingus, Magadaburgensis prepositus, Nonas Augusti in Christo obiit  . Mense eodem et 14 Kalendas Septembris Eila, uenerabilis cometissa, obiit  et in monasterio, quod ipsa construxit  , ab Euerhardo antistite  traditur  sepulture [1525 1Kb] . Sed antequam hec omnia cesar comperiret, multum sollicitus, quamuis paruo uteretur excercitu, tamen potestatiue, quamdiu uoluit, in hiis partibus fuit, et tunc reuersus ad pagum qui Diadesisi dicitur, uenit in angusto, pro dolor! castrametatus loco, ubi nullus, excepto apum magistro, qui ibidem tunc interfectus est, sedit.  Bolizlauus autem audiens, imperatorem aliam, quam intraret, uiam hinc exiturum, iuxta Oderam omnimodis sua [1524 1Kb] firmauit. Sed cum hunc iam abisse comperiret, magnam peditum multitudinem ad locum, ubi noster consedit exercitus, premisit: precipiens eis, si aliqua oportunitas sibi accidisset, huius saltem aliquam partem ledere temptaret. Insuper abbatem suum, Tuni nomine, simulata pace ad cesarem  misit, qui protinus ab eo explorator esse cognoscitur, et ibidem, quousque omnis pene exercitus, factis in precedenti nocte pontibus, paludem transcenderet preiacentem, detinetur . Tunc ille, monachus habitu, sed dolosa uulpis in actu, et ob hoc amatus a domino, rediit; et imperator Geroni [1526 1Kb] archiepiscopo, et Geroni [1527 1Kb] inclito marchioni, ac Burchardo comiti palatino [1524 1Kb] , residuos committens, progreditur, et ut se solito cautius circumspicerent, ortatur. Post hoc ab hostibus prope in silua latentibus magnus clamor ternis mugitibus attollitur, et mox nostrum agmen, sagittariis intermixtim currentibus, ab hiis appetitur. Quibus primo conflictu secundoque [1528 1Kb] fortiter resistunt, et ex eis  multos palantes occidunt. Set fugientibus quibusdam ex nostris, confortati hostes glomerantur, et nostros iterum incurrentes dissipant, et separatos sagittis fallentibus  perdunt. Gero autem archiepiscopus  et Burchardus comes uulneratus uix euadentes, cesari hec referebant. Liudulfus autem iuuenis cum paucis capitur, et Gero ac Folcmarus comites, cum 200 militibus optimis occisi, spoliati sunt  , quorum nomina et animas Deus omnipotens misericorditer respiciat, et nos, quorum culpa hii tunc oppetiere, sibi per Christum reconciliet, et ne quid tale ulterius paciamur clemens custodiat.

14. Imperator ut hoc triste nuncium audiuit, ad tollenda interfectorum corpora redire uoluit; set multorum tardatus consilio, id quasi inuitus omisit, et Aeidum antistitem, qui eis licentia infausti ducis sepulturam impenderet et Geronis corpus marchionis inploraret, remisit. uenerabilis uero [1529 1Kb] pater cesari [1530 1Kb] uoluntarie consentiens, concito cursu reuertitur;  et ut miserabilem aspexit stragem, flebiliter ingemuit et supliciter pro [1529 1Kb] hiis [1529 1Kb] orauit. Hunc cum uictores et tunc in preda solum morantes eminus uiderunt, de consequentibus timidi primo fugerunt, deindeque propius accedentem salutauerunt et sine omni offensione eum abire permittunt. Hic a Bolizlauo, multum de pernicie nostra gaudenti, quod postulat inpetrans, sine mora rediit, et corpora sociorum cum magno [1531 1Kb] labore inimicis fauentibus [1532 1Kb] sepeliuit.  Funus autem predicti marchionis et socii eius Widredi usque ad Mysni fecit reduci. Hec ibidem Hirimannus comes flebiliter suscipiens, et usque ad Nouam urbem, ubi Gero, Agripinensis [1533 1Kb] archiepiscopus, et Thietmarus marchio, frater eius, uitricus istius, pater autem interempti  comitis, in honore Dei genitricis et sancti martyris Cypriani, regnante secundo Ottone, abbaciam construxerunt  , cum fratribus suis Guntterio [1534 1Kb] ac Ekkihardo comitatur. Que Gero archiepiscopus tunc terre commendans, domnam Aethelheidam [1535 1Kb] eiusque filium Thietmarum et merentes amicos ac milites solatur.

15. Interim cesar cum suis ad Strelam urbem peruenit; et Miseconem cum exercitu subsequi sciens, Herimannum marchionem ad Mysnensis defensionem ciuitatis properare iubet. Ipse uero ad Merseburg recto tetendit itinere. Miseco autem a patre nefario instructus, ut primo nostros abisse diuisos nullamque post se custodiam esse relictam sensit, Idibus Septembris Albim iuxta urbem predictam   cum 7 legionibus in ipsa transcendit aurora, quosdam circumquaque iacentia uastare, alios uero urbem precipiens inpugnare. Quod Weneinici  [1536 1Kb]  conspicientes seque tueri posse desperantes, superposite ciuitatis municionem, relictis pene omnibus suis, ascendunt. Ob hoc hostes  admodum gauisi suburbium intrant relictum, et hoc ablatis rebus inuentis incendunt, et superius castellum in duobus locis accensum infatigabiliter aggrediuntur. Hirimannus uero [1529 1Kb] comes uidens auxiliatores suos admodum paucos iam defecisse [1537 1Kb] , Christi pietatem et eius incliti martyris Donati intercessionem sanctam prostratus postulans, mulieres ad succurrendum hortatur. Que propugnacula attingentes, lapidibus uiros adiuuant, ignem inpositum, quia defecit aqua [1529 1Kb] , medone extingunt, et Deo gratias! inimici furorem et audaciam minuunt. Hoc totum Miseco de monte iuxta  posito cernens, socios aduentantes exspectat. Qui depopulantes, et ubi ignis inueniebatur omnia usque ad Ganam [1538 1Kb] fluuium  concremantes, sero lassis reuertuntur equis, et ibi cum seniore suo cras ad urbem pugnaturi pernoctarent, ni Albim crescere uiderent. Propter hoc exercitus nimis defatigatus cum securitate inopinata remeauit, et ducis sui cor anxium hac prosperitate [1539 1Kb] releuauit. Imperator autem hec ut audiuit, quoscumque tunc colligere potuit, ad succurrendum suo marchioni propere mittit, et suburbium non longe post redintegrare precepit. Ad huius operis supplementum et custodiam Gero archiepiscopus et Arnulfus presul . 8. Idus Octobris cum comitibus ceterisque compluribus conueniebant. Hiis omnibus ego longe inferior  interfui. In 14 diebus incepta ad unguem [1540 1Kb] nos [1529 1Kb] perducentes, abiuimus, committentes urbem Fritherico comiti ad 4 ebdomadas.

16. Gero archiantistes [1541 1Kb] et ego, eiusdem comes, ad locum, qui Mucherini  dicitur, ueniebamus. Ibi tunc ego de promissis dulcibus eum ammonens, percepi ab eodem cum baculo eius, quem hodie teneo, parrochiam super has 4 urbes, Scudizi, Cotuh, Bichini et uurcin, de residuis 5, Ilburg, Pauc, Dibni, Liubanizi et Geserisca [1542 1Kb]  , differens ac in posterum dicens relicturum [1543 1Kb] , 8 Kalendas Nouembris, presentibus hiis testibus: Heribaldo, Hepone, Ibone, Cristino atque Seberto. Eodem die ad urbem Curbici  dictam uenimus, ubi conuenientibus archiantistitis [1544 1Kb] militibus id manifestaui, quam  misericorditer erga me senior suus egerit. Ibique de infirmitate uenerabilis Fritherune comperiuimus, ad cuius hospicium tunc nos fuimus; que, pro dolor!  in sequenti die, id est 6 Kalendas Nouembris, hominem exuit interiorem [1545 1Kb]  . Inde Archiepiscopus ad [1546 1Kb] Magadaburg profectus, omnium festiuitatem sanctorum celebrauit, et ego in Wallibici.

17. Interim Harduigus, nomine tantum rex, perdita urbe Fercellensi, quam diu expulso Leone episcopo iniuste possedit, infirmatur, et radens barbam, monachus est effectus, terciaque Kalendas Nouembris obiit, sepultus in monasterio, Imperator autem occidentales [1547 1Kb] inuisens regiones, que ibi tunc erant emendanda correxit.

18. Post hec autem Eid, antistes egreius, a Polenia saltem cum muneribus magnis reuersus, egrotare cepit,  et in urbe Libzi uocata fidelem  Christo animam 13 Kalendas Ianuarii reddidit  . Et Hilliwardus Citicensis episcopus, ad huius procurationem uocatus, mox adfuit, et domum, qua uir sanctus abierat, optimis redolere odoribus introiens agnouit; et corpus eiusdem usque ad Misni prosequitur. Sepeliuit illud coram altari [1548 1Kb] , auxilio comitis Willehelmi, qui ordine suo eandem tunc custodiuit ciuitatem. Sed quia superius promisi me de eius uita in sequentibus dicturum, de magnis pauca loquar. Erat uir predictus nobilis genere, diues in prediis, sed paupertate spiritus hec pro nichilo ducens. Ante benedictionem in Magadaburg cum ceteris confratribus regulariter ac multum laudabiliter uiuens, et post in diuinis gregibus lucrandis alcius insurgens, pro possibilitate sua apostolicam  imitatus est uitam. Nulla unquam utitur camisia neque braca, nisi tunc cum missam cantauit; quam idcirco sepius dimisit, quia se ad hoc indignum iudicauit. Hiemis asperitatem qualiter is umquam sustineret, multi ammirabantur. Crebro a suis pene desperatus, in stuba uix recreabatur; corpus suum nimis afflixit ieiuniis, plus nudis pedibus quam equo laborans. Cum sibi et sociis late uagantibus uictum defecisse uel aliquid arduum occurrere uideret, Deo gratias egit, et omnes hoc dicere iussit. In baptizando et predicatione continua et confirmatione non modo sue utilis erat eclesie, sed aliis quam pluribus.  De hiis quibus ipse cum suis uiuere debebat rebus, sibi subtractis pene ducentos eclesie suimet acquisiuit mansos.  Crisma et clerum raro, templa autem Domini libenter consecrauit, et tunc crebro sine missa. Oculi eius ob assiduam fletus nimii effusionem iam caligabant  [1549 1Kb] . Nobis contemporalibus suis ob crimen nostrum eius conuersacio displicuit, et ei nostra. 23 annos et amplius labore ineffabili uiuens, finem suum ante predixit, et ut numquam ad Misni poneretur, multum rogauit. Id namque semper in mente ob timorem future desolationis desiderauit, ut ad locum Colidici [1550 1Kb] dictum, ubi Christi magnus martyr corporaliter requiescit, et ipse mereretur tumulari. Sed comes Herimannus, sperans precibus eiusdem locum sibi a Deo paratum adiuuari, ut prefatus sum, ibidem fecit eum deponi.

19. In uigilia natalis Domini Meingaudus, Treuerice ciuitatis archiepiscopus, obiit in urbe sua Cophelenci dicta  , sedens 8 annos et 7 menses [1551 1Kb] , indeque corpus suum ad sedem propriam delatum  honorifice ad antecessores suos locatur. Imperator hec audiens, de tantorum detrimento patrum turbatur, qualiterque loca bene suppleret uacua, cum familiaribus suis tractauit; et [1552 1Kb] natalem Dominicum in Pathebrunnum [1553 1Kb] festiuis peregit gaudiis. Et post hanc Popponem, Liupoldi marchionis filium et tunc Bauenbergensis eclesie prepositum, Treuerensi prefecerat urbi; et cum is [1554 1Kb] ab Erkanbaldo [1555 1Kb] , Magociacensi archiepiscopo,  iussu cesaris et licentia uirdunensis episcopi, qui primus horum in ordine fuit confratrum, consecrari debuisset, a Thiederico, Metensi antistite, eo quod a se iustius hec ordinacio fieri deberet, assidua acclamatione et humili peticione id incassum prohibebatur. Nam inperator hunc scripta demonstrantem et banno id  interdicentem non exaudiuit, sed unctionem [1556 1Kb] conpleri precepit. In hiis diebus uice Eidi presulis Eilwardus, Thietmari marchionis cappellanus, ortatu Herimanni confratris a cesare constituitur, et in Dominica die ante palmas in Merseburg a Gerone archiepiscopo nobis fauentibus benedicitur .

20. Proximam palmarum iucunditatem inperator cum Heinrico, uenerabili Wirciburgiensis [1557 1Kb] eclesie episcopo, complens, 4 feria ad Bauanberg uenit, ibique Cenam Domini et Passionem cum paschali tripudio honorabiliter peregit . Et quia Rothulfus, Burgundiorum rex, auunculus eius  , sicut uocatus erat, huc uenire non potuit, nepotem sibi dilectum obuiam sibi pergere rogauit.  Fit [1558 1Kb] eorundem conuentio in urbe Argentina [1559 1Kb] et mutue caritatis inuicem larga benignitas consociis [1560 1Kb] arrisit utrisque. Fuit quoque ibidem Rothulfi  regis inclita coniunx, que familiaritatis huius adiutrix  filios suimet duos, senioris autem sui priuignos, cesari commendauit; dilectis sibi militibus hoc totum dedit in beneficium, quod sibi ab auunculo [1561 1Kb] suimet tunc est concessum, et quod Willehelmus Pictauiensis  hactenus habuit regio munere prestitum. Imperator sapienti usus consilio hoc, uoluit cum hiis id sibi firmius subdere, quod longe prius rex predictus ei sacramentis post mortem suam sancierat. Omnem namque Burgundie regionis primatum per manus ab auunculo [1562 1Kb] suimet accepit, et de maximis rebus sine eius consilio non fiendis securitatem firmam. Episcopatum in hac regione quodam [1562 1Kb] nobili uiro dedit, de quo postea uix securus euasit. Namque Willehelmus, prepotens  uir in hiis partibus, ut hoc omne comperit [1563 1Kb] , eundem persequi et ad ultimum fugientem solum canibus precepit inquiri. Quos cum antistes iam defatigatus latrantes audiret, quod unicum tunc habuit solacium, signo sancte crucis sua post signans uestigia, quasi mortuus iacuit et ad predam paratus fuit; et ecce canes rapidi loca eminus olfacientes signata, ut grandi turbine retroacti, reuersi sunt, et sic uerus Dei famulus per incognita nemoris loca ad amicos perrexit fines. Cesar autem regi et contectali eius cunctisque suimet principibus ineffabilem pecuniam dedit, et firmata iterum antiqua tradicione, eos abire  permisit, ipse exercitu congregato ad Basulam urbem profectus  . Sed cum ibi Willehelmum munitis urbibus resistentem  et introitum sibi prohibere cupientem audiret, parua multitudine diffisus, amicam manum undiquessecus colligit, et prouincias sibi rebellare [1564 1Kb] presumentes incendio late flagranti securus desolauit. Cumque se nullam urbium earundem expugnare pro certo sciret, reuersus est tristis, quod nec hic nec in parte orientali nocituram hostibus suis intulit molestiam.

21. Interim inperatrix, in nostris commorata prouinciis, defensionem patrie cum nostris principibus meditatur. Hostis autem noster [1565 1Kb] Bolizlauus inter hec nil nostra lesit, sed sua munit, et certus de euentu cesaris effectus, letatur et nimis extollitur. Namque multi, quibus hoc cognitum erat, ueraciter asserebant, si cesar ad eum tunc [1566 1Kb] turmatim  ueniret, timorem [1567 1Kb] , quod eundem de nostris respiceret, restituere, et eum ad seruitutem suam, pace tantum concessa, promptum et fidelem habere potuisset. Sed Burgundiorum rex, mollis et effeminatus,  bona, que nepoti suimet promisit, impedire eorum instinctu uoluit, quibus relaxato iusticie freno uelud infelici uitulo per latum liberos currere placuit  . Cum uero iterum ceptis persistere studuit, eorum conflacione et pessima reluctacione non potuit. Nullus enim, ut audio, qui [1568 1Kb] sic presit in regno; nomen tantum et coronam habet, et episcopatus hiis dat, qui a principibus hiis eliguntur; ad suam uero  utilitatem pauca tenens, ex impensis antistitum [1569 1Kb] uiuit, et hos uel alios in aliquo extrinsecus laborantes eripere nequit. Unde hii manibus complicatis cunctis primatibus uelud regi suo seruiunt, et sic pace fruuntur. Ob hoc solum talis rector inter eos dominatur, ut eo liberius malignorum furor [1570 1Kb] inuicem uagetur, et ne lex noua  alterius regis ibi adueniat, que inolitam consuetudinem rumpat. Willehelmus comes, de quo predixi, miles est regis in nomine et dominus in re [1571 1Kb] ; et in hiis partibus nullus uocatur comes, nisi is qui ducis honorem possidet; et ne illius potestas in hac regione paulo minus minueretur, consilio et actu imperatorie maiestati, sicut predixi, reluctatur.

22. In precedenti estate  Bernharius, sancte Ferdensis ecclesie pius pater et antistes [1572 1Kb] , cum se iam ad occasionem huius uite [1573 1Kb] uidisset inclinare, cunctos debitores suos ad se dulciter uocans, in Deum et in ecclesiam sibi commissam humanitus deliquisse ammonuit, et confitentibus cunctis misericorditer indulsit. Omnes autem, qui se aliquo contra eum fore culpabiles negabant [1574 1Kb] ,  sic arguebat: Ne queso, filii, sic faciatis! Non concupisco uos ex mea uel successoris mei parte ullatenus decipi, sed nunc uos uolo a talibus exsolui et pace sincera a uobis segregari. Is ecclesiam suimet 300 mansis iuste adquisitis adauxit, imperatorem suum et omnes Christo fideles ex corde dilexit, et maxime sibi subditos summi  pastoris exemplo amauit. Sedebat ille uir uenerabilis 24 annos [1575 1Kb] , et turrim unam de lapidibus, qui in hac terra pauci habentur, iuxta Ferdensem ecclesiam fabricari incipit; et exin subtractus est a nostris aspectibus lucifer ille 8 Kalendas Augusti  . Quod cum imperator comperiret, ut filius absentiam patris, sic fleuit mortem tanti senioris. In cuius uice uidzierum,  Coloniensis [1576 1Kb] ecclesie quondam prepositum, set tunc ab Heriberto archipresule depositum, 9 Kalendas Septembris diu renitentem posuit, et ab Erkanbaldo archiantistite consecratum ad sedem  propriam cum honore magno remisit. Notandum quoque est et non absque singultu graui proferendum, quod monasterium in Miminleuo constitutum a libertate diu corroborata in seruitutem redactum est. Deposito namque eiusdem cenobii abbate Reinoldo, dispersisque late confratribus hiis [1577 1Kb] , Heresfeldensi ecclesie eiusque tunc prouisori Arnoldo illud subditum est.

23. In quadam prouincia [1578 1Kb] Sueuie regionis, et in comitatu Becilini comitis, accidit res una mirabilis et admodum [1579 1Kb] terribilis. Una mulier maritata subitanee mortis nexibus depressa obiit. Huius corpus post lauacionem et debitam procuracionem ad ecclesiam a merentibus sociis delatum est. Hec a feretro se ex improuiso erigens ac presentes cunctos  fugans, euocat ad se uirum suimet cum familiaribus ceteris, ac hiis specialiter munus singulare asscripsit, uerbis  consolata dulcibus; ac post hec in pace quieuit. Mirum est quod dico, sed mirabilis Domini hec solum opera cognosco; et ne quis hec uera esse diffidat, testimonium hiis haud uituperabile profero. Predictus comes hoc imperatori pro uero [1580 1Kb] retulit, et ille mihi coram multis confratribus id intimauit. Sepe contigit, quod in imagine mortuorum callidus homini apparet inimicus, hunc modis temptans deludere uariis; et stulti quique sic esse autumant. Ego autem ueraciter innotesco cunctis fidelibus, quod post commendacionem anime ac debitum sepeliendi officium, more Christiano diligenter completum, corpus illud exanime  numquam ante uniuerse carnis resurrectionem absque omni ambiguitate complendam resurgit, nisi meritis iustorum ad tempus fiat; quod tunc solum accidit, cum mundus ista eorum inclita conuersacione floruit. Puto predictam mulierem multum ualuisse  , cui post mortem gustatam iustum complere desiderium, et tunc sine gemitu denuo licuit somno pacis obdormire. Beatus ille est qui opus bonum acceleracione continuata perficit, nec moras prolongacione diutina suspendit. Econtra autem ille miserorum loco assignatur, qui aut iusta prorsus spernere, aut hec, ut non possint compleri, differre conatur. In utrisque ego sepe culpabilis, duas tantum res nunc profero, in quibus memet ipsum grauiter  accuso.

 24. Post decretum in Throtmanni peractum  Ricarius, Magadaburgensis ecclesie presbiter et spiritualis frater meus, infirmatur; et ego, quia non eram ibi, eundem non uisitaui. Cum autem [1581 1Kb] , pridie quam ille uir iustus obierit [1582 1Kb] , uenirem, ad eum non accessi, sed in posteram distuli diem, et tunc is sine mea caritate mortuus est. Corpus eiusdem  ad ecclesiam delatum de confratribus nostris, et quia uigilias sustinere non potui, a uicario meo custoditum est. Hic non longe post sepulturam eius in somnis apparens mihi: Quare, dixit, non uisitastis me, et psalterium non cantastis, neque memoriam in Throtmanni inuentam fecistis? Qui cum excusacionem meam audiret, respondit: Male hec, dereliquistis. Et tunc interrogabam eum quomodo ualeret; et ille: Ut in sabbato, infit, obdormiui, in alia [1583 1Kb] ad requiei dulcis gaudia transiui. Cumque ego sciscitarem ab eo, qualiter se patris mei atque matris res haberet: Bene, retulit, sic prosecutus: Genitrix tua per me tibi indixit, in 2 aut in 5 feria eam assecuturum. Et hec ingemiscendo euigilaui, pro certo sciens, communem iustorum institucionem  sanctam esse ac salubrem, si custoditur; sin autem, grande periculum. Etsi in hoc nullum accuso preter me, uereor tamen, maximam multitudinem huius pacti alteriusque esse preuaricatricem; et quanto plus spernimus mandata prepositorum, tanto culpabiles sumus in examine [1584 1Kb] eorum.

25.  Insuper in altero deliqui crimine, quod me umquam fecisse, penitet ex corde. Redingus, Parthenopolitane congregacionis prepositus, in quadragesima  que finem suum precesserat, me huc uenientem caritatiue suscipiens, loqui secum in secreto postulat, et obortis mox lacrimis sic exorsus est: Subitanea me deprimi morte, multum timeo, et precedentes causas uobis aperio.  In Arnaburgensi ciuitate semel et in ista bis sic mihi ex improuiso accidit, ut nec uidere uel aliquid potuissem audire, exuperans hoc celeri auxilio Christi. Ex hoc tempore nimis sollicitus fui, et confratribus meis ad hoc, ut spero, idoneis, uulnus iniquitatis mee retecxi; et quia uos mihi fideles [1585 1Kb] semper agnoui, ad testimonium mee confessionis supplex loco, quia me non diu uicturum existimo. Hanc peticionem deuotus suscepi, ac me in omnibus eidem satisfacere promisi. Post hec idem me de talibus ammonuit; et quia tunc tempus congruum non fuit, laudabilis desiderii sacietatem a me non percepit. Quamuis alicuius conuersi plagam ob infatigabilem conscientie meimet peccatricis fetorem libenter [1586 1Kb] non inspiciam et curare desperem, tamen huius confratris onus libenter subirem, si oportunitatem aliquam  nobis ad hec respondere uidissem. In proxima parasceue Rotmanus, presbiter et archiepiscopi prepositus Geronis, improuise necis inpetu  nocte deprimitur et in lecto mortuus inuenitur. Hoc admirabile et nimis terribile cunctis audientibus uidebatur; sed Deo gratias! pridie elemosinam largitur, et confessionem suam communiter et non  sine fletu magno fecit. In sabbato sancto  huc ueni, et sanctam hanc sollempnitatem cum archipresule meo celebriter peregi . Ibi tunc Redingus [1587 1Kb] , prudens homo et per omnia cautus, fratri suo et dilecte sorori suam diuidens substanciam: Habete hec, infit, uobis, ut, cum me cito [1586 1Kb] corporaliter perdatis, in hac caritate uobis me fidelem fuisse agnoscatis. In natiuitate uero [1586 1Kb] sancti Iohannis baptiste cum fratre meo abbate Sigifrido [1588 1Kb] sui, et ibi preposito sepe memorato ultima salutacione ualedicens, nil me ad acc piendam reconciliacionem sibi [1586 1Kb] , pro dolor! exibui, nec [1589 1Kb] hunc me amplius expetere sensi, et cum eundem, sicut predixi, post [1586 1Kb] mortuum conperirem, tunc sero hic ingemui; ad quod prius respicere neglecxi.  Prefuit autem confratribus suis tres annos et 6 ebdomadas, uir pius et sapiens ac nimium fidelis, sepultus in porticu australi iuxta monasterium. Huic in sequenti successerat anno  Geddo uenerabilis pater, quondam scole magister sed tunc ecclesie custos, in festiuitate apostolorum Petri et Pauli; in quorum uigilia prius obiit Esico inclusus, qui multa ob Christi amorem mutauerat loca [1590 1Kb] .  Zelus Dominice domus, que est in Christo mater nostra spiritualis, etsi raro, tamen interdum, comedit me; ideoque, quod modo sum loquutus, me preposito intermiscere operi compellit.

26. Audiui sepius numero, Anglos, ab angelica facie, id est pulchra, siue  quod in angulo istius terre siti sunt, dictos, ineffabilem miseriam  a Sucino, Haraldi filio, immiti Danorum rege, perpessos esse, et ad id coactos [1591 1Kb] , ut qui prius tributarii erant principis apostolorum Petri ac sancti patris eorum Gregorii spirituales filii, immundis canibus  impositum sibi censum quotannis soluerent, et maximam regni suimet partem, capto ac interempto habitatore, tunc hosti fiducialiter inhabitandam inuiti relinquerent. Consentiente hoc Domino et ob castigandas quorundam suimet infidelium [1592 1Kb] culpas hostes predictos ad hoc instigante, tantum inseuit persecutor, qui nec suis parcere umquam [1593 1Kb] didicit; ille inquam supramemoratus, non rector sed destructor, post mortem patris sui a Northmannis [1594 1Kb] insurgentibus captus,  cum a populo sibi tunc subdito cum ingenti precio  solueretur, quia ab occulta pessimorum susurracione se ob [1595 1Kb] hoc seruum nominari comperiret, quod salubriter in paucis ulcisci potuit, hoc impaciens communi dampno, et, si uoluisset scire, sibi maxime nocenti, meditatur uindicare  . Potestatem namque suam hostibus extraneis tunc relinquens, securitatem uagatione, pacem  bello, regnum exilio, Deum celi et terre diabolo mutauit [1596 1Kb] , et habitata queque uastando, sic se suorum non empticium neque uolentem dominum, sed spontaneum crebro se iactauit inimicum late, pro dolor! regnantem. Iste autem cum grandi labore sui et contemporalium inter pios [1597 1Kb] impius [1598 1Kb] diu conuersatus, respectu diuino mors multorum morte tarda deprimitur [1599 1Kb] , et fugientibus mox sociis ibidem  sepelitur  [an. 1014]. Quod cum Aethelrad [1600 1Kb] , rex Anglorum, multo tempore ab eodem fugatus, pro certo comperiret, gratias agens Deo, patriam letus reuisit, et, collectis in unum cunctis militibus suis, corpus inimicum exterminare conatur. Et ut hoc non fieret, quedam matrona prius per familiares suos ammonita, seruatum pignus a terra eleuans, etsi indigena, tamen ad patrias nauigio direxerat arctos, id est septemtrionalem plagam  , que hoc nomen ab arcturis duabus, hoc est ab ursis minoribus atque maioribus sortitur, quas serpens unus, ut astrologi asserunt, circumdat et diuidit.

27. Pars terre illius tantum frigida est, quantum  a solis calore aliena, et mentes incolarum caritatis gemine expertes ibi sunt Scithe [1601 1Kb] , qui domos suas secum uehentes, feris et equino lacte pascuntur  . In hiis partibus est unus rex, Gutring [1602 1Kb] nomine  , qui in monasterio Ferdensi sub episcopo eiusdem loci Erpone in clericatu educatus, ad diaconatus gradum peruenit indignus. Sed postquam predictus antistes  obiit  , iste elapsus nomen et ordinem, alter Iulianus, [1603 1Kb] abiecit, et uocabulum Christianitatis solum protessus, in multis inuenitur longe alienus. Is a suis primo ut est agnitus, ilico succipitur, et hereditatio honore sublimatur. Quod Deo displicet, nemo laudet, nullus imitetur; presens fructus ob terrorem futurum spernatur. Et ille rex, seruus peccati, filius  mortis, non, ut putat, dominatur, sed cotidiano pondere  aggrauatur; de quo Dominus per Esaiam [1604 1Kb] clamat: Filios enutriui, exaltaui, ipsi autem spreuerunt me . Pro cuius consociorumque eius conuersione et digna emendacione ac perseuerancia omnis Christianitas oret, et ne tale quid in membris suis amplius paciatur, Deum imploret. Quamuis de ille hoc solum dicerem, sunt, pro dolor! alii, qui similem subiere sententiam, illud Pauli non attendentes: Quia melius [1605 1Kb] est uiam ueritatis non cognoscere, quam post notitiam declinare .

28. Sed quia nullus ad comprehendendas aquilonaris regionis uarietates, quas natura pre ceteris mirabiles ibidem operatur, et crudeles populi istius executiones sufficit, omitto [1606 1Kb] et de geniminis  uiperarum  , id est filiis Suenni persecutoris, pauca edissero. Hos peperit ei Miseconis filia ducis, soror Bolizlaui successoris eius et nati; que a uiro suimet  diu depulsa, non minimam cum ceteris perpessa est controuersiam. Huius proles multum in omnibus patrissantes, dilecti genitoris corpus delatum flebiliter suscipiunt et tumulant, et quicquid dedecoris  patri suimet ingeri ab Anglis propositum est, paratis nauibus ulcisci studebant. Eorum facinora, que hiis intulere plurima, me quia latent, preteriens, illud stilo breuiter aperio, quod mihi quidam  pro ueritate sibi cognitum intimauit. Aethelred [1607 1Kb] , rex Anglorum, obiit anno Dominice incarnationis 1016, et in mense Iulio predicti fratres Harald et Cnut  [1608 1Kb] , ac [1609 1Kb] cum duce suimet Thurguto  cumque [1610 1Kb] 340 [1611 1Kb] nauibus egressi, urbem quandam nomine Lundunam, ubi regina, tristis nece uiri suimet et defensoris, cum filiis Ethelsteno ac Ethmundo et duobus episcopis ceterisque primatibus presidio sedebat, circumdant, et naues singulas 80 uiros habentes, per flumen, quod Timisi uocatur, ducentes, 6 menses eandem impugnant. Regina autem tunc bello defatigata assiduo nuntios misit, qui ab eis pacem peterent, et quid [1612 1Kb] ab ea [1613 1Kb] expescerent, diligenter inquirerent. Respondetur protinus hiis ab inexplendis hostibus, si regina uoluisset dare filios suos in mortem, seque cum 15 milibus argenti ponderibus, et episcopos cum 12 milibus et omnibus loricis, quarum milia 24 numerus incredibilis  erat, redimere, et ad hec speranda 300o' obsides electos dare uoluisset, sibi tantum sociisque suimet pacem cum uita adipisci potuisset; sin autem,  omnes ter [1614 1Kb] clamabant eos [1609 1Kb] una gladio perituros. uenerabilis uero [1609 1Kb] regina cum suis hac logatione admodum turbata, post longam estuantis animi deliberationem, se sic facturam [1615 1Kb] spopondit [1616 1Kb] , et id [1609 1Kb] cum [1609 1Kb] prenominatis militibus firmat.  Interim confratres duo noctis silentio [1617 1Kb] , in nauicula promissum euadentes periculum, quoscumque poterant ad defensionem patrie et ereptionem matris, hoste adhuc hoc ignorante, congregabant. Sed cum in una dierum Thurgut piratarum dux ad depopulandos fines proximos cum multitudine egrederetur, ex improuiso hostibus occurrens eos offendit; et ut eosdem eminus aspexit, socios exortans, uiriliter hos [1609 1Kb] adiit, et ceciderunt utrimque [1618 1Kb] Aethmun et [1619 1Kb] Thurgut cum maxima  sociorum multitudine. Et nec hiis neque aliis ulla spes optate uenit uictorie; sed uulnerati sponte discescerunt, hoc solum gementes, quod sic fortuitis id accidit casibus. Nobis autem scriptura  prohibet credere fatum uel casum aliquid esse. Dani tunc [1609 1Kb] , quamuis imbecilles, socias tamen naues uisitant; et intelligentes, urbi solatium ab Aethelsteno superstite et Britannis uenientibus afferri, truncatis [1620 1Kb] obsidibus, fugiunt. Et destruat eos atque disperdat protector in se sperantium Deus, ne umquam solito hiis uel aliis noceant fidelibus! In ereptione ciuitatis illius gaudeamus, et in cetero lugeamus.

29. Percepi quoque a relatu predicti hominis Sewaldi factum miserabile ac idcirco memorabile,  quod perfida Northmannorum manus, duce ad hoc Thurkilo, Cantuare [1621 1Kb] ciuitatis egreium antistitem, Dunsten [1622 1Kb] nomine  , cum ceteris caperent, et uinculis et inedia ac ineffabili pena [1623 1Kb] , more  suo nefando, constringerent [1624 1Kb] . Hic humana motus fragilitate, pecuniam eis promittit, et ad hanc impetrandam [1625 1Kb] inducias posuit, ut si in hiis acceptabili redemptione mortem momentaneam euadere nequiuisset, semet ipsum gemitibus crebris interim purgaret, hostiam Domino uiuam ad immolandum. Transactis tunc omnibus designatis temporibus, uorax picarum caribdis Dei famulum euocat, et sibi promissum celeriter persolui tributum, minaciter postulat. Et ille ut mitis agnus: Presto sum, inquit, paratus ad omnia que in me  nunc presumitis facere; ac Christi amore, ut suorum merear fieri exemplum seruorum, non sum hodie turbatus. Quod uobis mendax uideor, non mea uoluntas,  sed dira efficit mihi [1626 1Kb] egestas. Corpus hoc meum, quod in hoc exilio supra modum dilexi, uobis culpabile offero, et quid [1626* 1Kb] de eo faciatis, in uestra esse potestate, cognosco; animam autem meimet peccatricem Creatori omnium, uos non respicientem, supplex [1627 1Kb] committo. Talia loquentem profanorum agmen uallauit, et diuersa hunc ad interficiendum arma congerit. Quod cum eorum dux [1628 1Kb] Thurcil a longe uidisset, celeriter accurrens: Ne, queso, sic faciatis! infit. Aurum et argentum, et omne quod hic habeo uel ullo modo acquirere possum, excepta naui sola, ne in christum Domini peccetis, libenti animo uobis omnibus trado. Tam dulci affatu infrenata sociorum ira, ferro et saxis durior, non mollitur, sed effuso innocenti sanguine placatur, quem communiter  capitibus boum et imbribus lapidum atque lignorum infusione  protinus effundunt. Inter tot frementium impetus potitus est [1629 1Kb] celesti iucunditate, ut signi sequentis efficatia [1630 1Kb] protinus testatur. Unus namque inter primicerios membris effectus debilis, agnouit in semetipso, quod deliquit in Christi electo, sicut scriptum est: Mihi uindictam, et ego retribuam, dicit Dominus . In hoc Christi adlete triumpho miseri eiusdem persecutores deuicti, Deum et pecuniam a duce [1631 1Kb] suimet sibi exibitam, et ad ultimum, nisi resipiscant satisfacientes, perdiderunt animam, et ille cum stola, innocentia mentis et corporis hactenus dealbata, et tum [1632 1Kb] rubro intincta sanguine, diuinum placauit obtutum. Hunc intercessorem nos peccatores precibus  assiduis acquiramus, et apud maiestatem diuinam plurimum ualere credamus.

30. In supra memorati circuitu [1633 1Kb] anni  que mala christicolis peccati uindex bissextus [1634 1Kb] intulerit, non sine graui merore edissero. Magadaburg a Bernhardo marchione  cum magna multitudine appetitur in nocte, et ibi miles archiepiscopi innocens capitur et alter uulneratur [1635 1Kb] . Quarta Idus Februarii et in 6 feria subsequuture [1636 1Kb] signa miserie, in ipso noctis crepusculo, tonitrua cum fulminibus et magnis tempestatibus in diuersis nocentia locis terribiliter intonuere. Quidam namque confractis a tali impetu domibus obierunt, alii autem uulnerati uix mortem euasere. In  siluis cadentibus magnum quoque accidit damnum  . Palatinus comes Bernhardus paralisi percutitur [1637 1Kb] . In prouincia, que Hassegun dicitur,  4 confratres, quorum hec sunt nomina: Aelli, Burchard, Thiedric et Poppo, a quodam libero, qui Ber dicebatur, milite bono, sepe contempti [1638 1Kb] , collectis agminibus irruentes in eum, non minus  quam uiros 100 scutatos habentem perimerunt, nonnullis utrimque [1639 1Kb] oppecientibus  .

31. In Longabardia Saraceni nauigio uenientes Lunam ciuitatem  fugato pastore inuadunt, et cum potentia ac securitate fines illius regionis inhabitant, et uxoribus incolarum abutuntur. Quod cum domno apostolico, nomine Benedicto, fama deferret, omnes sancte matris ecclesie tam rectores quam defensores congregans, rogat ac precipit, ut inimicos Christi talia presumentes uiriliter secum in rumperent, et, adiuuante Domino, occiderent. Insuper  ineffabilem nauium multitudinem tacito premisit, que eis redeundi possibilitatem interciperet. Hoc rex Saracenus animaduertens, primo indignatur, et tandem [1640 1Kb] paucis comitatus nauicula periculum imminens euasit; sui uero omnes conueniunt, et aduentantes prius irruunt hostes, eosque mox fugientes, miserabile dictu, 3 dies et noctes prosternunt. Respexit tandem Deus, gemitu piorum placatus, et odientes se fugauit et in tantum deuicit, ut nec uno de hiis relicto, interfectorum et eorundem spoliorum multitudinem uictores numerare nequirent. Tunc regina eorum capta, ob [1641 1Kb] audaciam uiri  capite plectitur. Aurum capitale, eiusdem ornamentum, inuicem gemmatum, papa sibi pre ceteris uendicauit, postque imperatori suam transmisit  partem, que mille libris computabatur. Diuisa omni preda, uictrix turba leta mente ad propria  reuertitur, et triumphanti Christo dignis persoluerat odas. Rex autem predictus, morte coniugis et sociorum admodum turbatus, summo pontifici saccum castaneis refertum remisit, et per hunc portitorem, tot se in proxima estate milites sibi esse laturos, intimauit. Percepta hac legatione, papa marsuppium eundem [1642 1Kb] , milio plenum, internuntio talibus dictis reddidit: Si non sufficiat sibi apostolicam satis lesisse dotem [1643 1Kb] , secundo ueniat et tot loricatos uel plus se hic inuenturum pro certo sciat . Homo cogitat et loquitur, Deus iudicat; quem suppliciter quisque fidelis oret,  ut talem plagam misericorditer amoueat et necessariam optate pacis securitatem pius indulgeat.

32. In insula, que dicitur Augia [1644 1Kb] , 17 Kalendas  Nouembris 9 naues hominibus promiscui sexus tunc inplete mari immerguntur. In occidente Lanbertus, Reinherii filius, cum suis uictus ab hoste Godefrido [1645 1Kb] , multorum inimicus occubuit  [an. 1016 Sep. 12]. Non fuit enim [1645 1Kb] in terra hac tunc [1645 1Kb] deterior illo, qui multos in ecclesiis cum fune campanarum strangulauit. Quot homines hic exhereditaret uel occideret, nullus explicare ualet. Numquam is [1645 1Kb] de perpetrato facinore penitentiam suscipere curauit. Ille cum fratre suimet Reingerio Wirinharium et eius germanum Reinzonem pariter occidit  . Huius pater [1646 1Kb] ad Bemiam ab Ottone in exilium missus  , ibidem moritur. Ipsa eorundem patria  uiuentes doluit, amissos gaudet. Hoc dumtaxat conqueri debemus, quod eo die propter nocentem  ex utraque [1647 1Kb] parte congredientium tot inculpabiles ceciderunt.

33. Cetere uero [1645 1Kb] in hiis partibus strages [1648 1Kb] , pro dolor! in illis temporibus euenere. In regno namque [1645 1Kb] pacifici et per omnia uenerabilis Rotberti [1649 1Kb] regis, comprouinciales hii mutuo confligentes, interfecti sunt plus quam tria hominum milia. Nec est a me pretereundum, quod post hec accidit inexuperabile [1650 1Kb] damnum. Namque auunculus [1651 1Kb] meus, comes Heinricus, in Christo et in hoc seculo multum ualens, gratulabundus iusta senectute et bono [1652 1Kb] fine, utriusque debitum persoluit nature 6 Nonas Octobris  . Insuper Wigmannus comes, utilis in omnibus patrie, ortatu secunde Herodiadis miserabiliter seruili presumptione corruit.  Sed unde hoc euenerit, lugubri sermone aperiam  . Inter predictum et comitem Baldricum longa fuit contentio, que Baldricum sepe in prelio deuictum mutuo in tantum humiliauit, ut inter ceteros primates cum magno uersaretur dedecore. Omnem suimet prosperitatem Wigmannus equo ferens animo et diuine [1653 1Kb] asscribens clementie, pacis federe discordiam diu insanientem sedare meditatur, et hostem amicabili peticione ad domum suam uocans, conuiuio et munere accepto placat, et ab eodem ad confirmandum incepte dilectionis uinculum inuitatur, insibilante hoc per uxorem suam antiquo serpente, ut qui per uim numquam   capi potuit, dolosi saltim retibus ingenii uinceretur.  Tunc coniuebat laudanda simplicitas herilis animi, quod poposcerat simulata equitas fallentis amici. In primis optime suscipitur, et ilico infecta ueneno potione turbatur. Post hoc nimio dolore protinus ingrauescente, sequentem ibi uix exspectabat diem, et ut bene remuneratus et caritatiue salutatus abiit, militibus suis ibidem dolose tardatis, a quodam seruo furtiue prosternitur  , presente eiusdem seniore Baldrico, et hoc nullatenus ulciscente. Tunc unus ex suis comitibus, ut nefandi sceleris auctorem occidit, mox interfectus oppetiit. Fugiente tum Baldrico et conscientiam in hoc manifestante, miseria talis fama uulgante dilatatur, et Thiedricus [1654 1Kb] , sancte Mirmingendensis ecclesie presul, matertere mee [filius [1655 1Kb] ], iuxta qui [1645 1Kb] exspectabat, primus  aduenit, ac dilecti obitum amici merore questus insolabili, corpus usque ad Fretheni ciuitatem  comitatur, et hoc ad patres suos collocare sumopere studuit.

34. Dehinc missis per omnem hanc regionem suimet nuntiis, ipse comprouinciales et affines hec ad uindicanda excitat, et cum ualida manu urbem predicti [1656 1Kb] hostis, nomine Upplan [1645 1Kb]  possedit, contigua deuastans loca et igne consumens. Aduenit tandem Bernhardus dux, nepos meus, qui iure filii prefati comitis adhuc paruuli  et tocius hereditatis tutor et nefandi criminis ultor extiterat; et hic tristes [1657 1Kb] , quantum ualuit, milites solatur; cum ceteris fautoribus  urbanos nocte dieque lacessat. Interim imperator a Burgundia, ubi magnam  estatis partem morabatur, digressus, ut primum omnem rei euentum comperit, nauigio illuc pergere festinauit, et in illo itinere Geuehardus, Heriberti comitis filius, nepos meus, regieque [1658 1Kb] maiestati tunc multum acceptus, ac omni probitate precipuus, obiit  [an. 1016, Nou. 8], imperatorem et omnes in hiis partibus constitutos tristes post se [1659 1Kb] relinquens. Archiepiscopus autem Coloniensis [1660 1Kb] Heribertus, multum ex parte sui militis Baldrici sollicitus, imperatorem sepe interpellat, quo urbem diu possessam sue uellet subdere [1661 1Kb] potestati; cuius assidua peticione imperator deuictus consensit. Hoste iam tunc cesaris abeunte, urbs  Upplun dicta [1662 1Kb] omnino destruitur, et cometissa  ibidem diucius [1663 1Kb] turbata, cum omnibus que habebat, pro dolor! seruatur. Omnis maledicio, quam [1664 1Kb] sibi beatus Iob inprecatus est, huic talem promerenti eueniat. In presenti tempore tantum mali percipiat, ut in futuro ueniam saltem sperare liceat. Quicumque in auxilium eius in hoc [1665 1Kb] umquam asspiret, conuertatur ad Deum, et se uehementer peccasse confessus, ad emendationem condignam festinet: quia sibilo uenenose aspidis caret ecclesia tanti defensoris. In hoc autem anno Thiedricus antistes  et Hirimannus comes, Gerberge filius, de inani re mutuo certantes, sua uastabant. Dehinc amicis persuadentibus ac maxime iussu imperatorio sedati, presenciam cesaris utrimque prestolabantur [1666 1Kb] .

 35.  Anno Dominice incarnationis 1017, Kalendis Ianuarii Gero archiepiscopus iussu imperatoris Bernhardum marchionem nudis pedibus emendationem sibi promittentem suscepit et ecclesie presentauit, solutis omnibus bannis ab eo inpositis [1667 1Kb] . Imperator a Palithi, ubi celebrauit natale Domini, exiens [1668 1Kb] , in Alstidi epiphaniam Domini sollempniter peregit, et in sacra nocte eadem [1669 1Kb] Frithericus comes, fidelis Christo et seniori suo, obiit in ciuitate sua Ilburg dicta. Hic quia sapiens erat et sibi finem huius uite iam appropinquare cernebat, predictam ciuitatem fratris suimet  filio, nomine Thiedrico, ea racione dedit, ut cum laude sua, quia heres suimet fuit et aliter hoc legitime fieri non potuit, liceret sibi tribus suis filiabus  predium omne, quod remansit, tradere. Huius comitatum et super Siusili pagum potestatem ille Thiedricus inperatoris munere post [1669 1Kb] suscepit. Fit publicus principum in Altstidi conuentus; inter Bernhardum marchionem et patrui memet filios litigium cum emendatione sibi accepta et iuramento pacificatum est. Inter Thiedricum antistitem et Hirimannum comitem inimicicie diu exorte, et odium, quod erat inter Eggihardum et confratres, Udonis filios senioris, usque in tercias Octobris Kalendas [1670 1Kb] ab imperatore sedatum est. Ibi etiam promisit Geroni archiepiscopo Bernhardus marchio 500 argenti talenta pro dampni recompensatione inlati. Optima queque imperator ibi diu conuersatus fecit. Fit pax inter Geuehardum et Willehelmum comites. Nuntii  de Italia huc uenientes gratulabundi ad sua redeunt. Iter imperatoris ac occidentem dispositum ob uie asperitatem dilatum est.  Imperator hoc,  quod ex parte Bolizlaui rogatur, laudat [1669 1Kb] , conuenisse ad eum principes suos; et si quid boni uellet sibi exhibere, cum eorum consilio libenter acciperet. Mittuntur inuicem nuntii, et inducie ponuntur.

36. Cesar interim ad Merseburg ueniens, certitudinem rei huius exspectabat. Ibi tunc multi latrones a gladiatoribus singulari certamine deuicti, suspendio perierunt. Et archiepiscopi duo, Erkanbaldus [1671 1Kb]  et Gero, et Arnulfus antistes cum comitibus Sigifrido ac Bernhardo [1672 1Kb] ceterisque principibus iuxta Mildam fluuium quatuordecim dies sedebant, Bolizlauum per internuntios suimet ad Albim uenire rogantes ad colloquium a se diu desideratum. Et hic tunc erat Sciciani  , et ut legationem audiuit, se ob timorem hostium suimet illo uenire  dixit nullatenus audere. Et nuntii: Quid si, inquiunt, seniores nostri ad nigram ueniunt Elstram, quid facis? Et ille: Nec pontem hunc, infit, preterire uolo. Talibus dictis reuersi sunt, dominisque [1673 1Kb] hec omnia intimabant suis. Imperator autem purificationem sancte Dei genitricis nobiscum celebrat. Post hanc episcopi et comites ob contemptum Bolizlaui se fallentis tristes adueniebant, et imperatoris mentem apertis legationibus incendunt. Ibi tunc de futura expeditione tractatur, et fidelis quisque ad hanc preparari [1674 1Kb] monetur, et ut ullus intra nos et publicum hostem deinceps mitteretur nuntius uel susciperetur, firmiter ab augusto  prohibetur [1675 1Kb] , et quis hoc hactenus agere presumeret, diligenter inquiritur.

 37. Dehinc imperator a nobis proficiscens, ad Magadaburg uenit , magno ibidem susceptus honore. Postera luce, id est dominica die , quia septuagesima tunc instabat, carnem deposuit  . Et in 2 feria  archiepiscopus capellam septemtrionalem benedixit, presente imperatore. In proxima autem die oritur commocio inter socios archiantistitis et Bernhardi marchionis, que sine periculo sedatur et episcopo honorifice finitur. Conueniunt ibidem fures iussu imperatoris, et a congredientibus deuicti, laqueo traduntur. Multa salutem patrie respicientia ibidem finiuntur. Inde Gunterius [1676 1Kb] conuersus causa Liuticios predicandi iuit [1677 1Kb]  . Sed cum ego multa sepe questus sim imperatori de parte meimet parrochie ab ecclesia  Misnensi iniuste ablata et scriptis restituta, cumque bona inde mihi profutura sperarem, aliter quam ratus sim hoc euenire cognoscebam. Namque in  cathedra sancti Petri, que est 8 Kalendas Marcii, cum sederet imperator et presentes episcopi adessent Gero, Meinwercus, Wigo et Ericus et Eilwardus, surrexi et lamentationem meam feci. Tunc imperator et archiantistes, a quibus sperabam auxilium, iusserunt mihi, Deus scit inuito, qui hiis resistere non presumpsi, ut parrochiam in orientali parte Milde fluminis iacentem, id est in burgwardis [1678 1Kb] Bichni et uurcin Eilwardo concederem, et quam ille in occidentali ripa tunc [1679 1Kb] teneret,  mihi hoc numquam desideranti relinqueret. Id concambium baculis firmauimus mutuis. Testificor coram Deo et omnibus sanctis eius, id quod residuum fuit, tunc nullo modo dereliqui. Iussit quoque imperator, ut uillas [1680 1Kb] tres, que sub predicto erant episcopo  Hirimannus marchio aut Misnensi ecclesie sacramento retineret aut mihi redderet.

38. Eodem die imperator et contectalis sua a Gerone archiepiscopo magnis honorantur muneribus. Crastinoque [1681 1Kb]  inde pergentes, tercia die, id est dominica, ad Haluerstidi peruenerunt; quos ibi Arnulfus presul magnifice succepit, et duas noctes secum [1679 1Kb] habuit; 3 feria ad Quidilingeburg profecti, ab Ethelhida uenerabili abbatissa non minori gloria ornantur. Quarta die monasterium in occidentali monte situm [1679 1Kb] , ubi sponso celesti sanctimoniales monachico [1682 1Kb] habitu seruiunt, ab Arnulfo antistite presente augusto dedicatum est 3 Kalendas Marcii  , auxiliante eum ad hoc Gerone archiepiscopo ceterisque confratribus .  Ibi tunc inperator talentum auri dedit ad altare. Inde tunc percepta a nepte sua caritate magna ad Goslerriam [1683 1Kb] tendens [1684 1Kb] uillam, ibidem 4 sedebat ebdomadas [1685 1Kb] ; hanc enim tunc multum excoluit [1686 1Kb] . Et quia tunc Quadragesima fuit, que Christo oportebant et seculo in multis necessaria erant, operari studuit. Post hec Bertoldus, Liutharii filius, cum suis fautoribus urbem Munnam Kalendis Aprilis conducto custode diluculo  intrans , Baldricum [1679 1Kb] , Wigmanni comitis inclitum satellitem, cum consociis diu repugnantem, occidit, uictorque insedit  .

39. Pridie ego ad Misni presidio ueniebam. In hac ebdomada [1687 1Kb] principes nostri edictu cesaris ad Gosleri conueniunt, ibique [1688 1Kb] tunc auunculo [1689 1Kb]  meimet Sigifrido comitatus fratris Heinrici commendatur, et expedicio in nostris partibus ordinatur, ceteraque patrie periclitantis proficua et admodum  necessaria disputantur  . Imperator inde progressus, hoc malum, quod predixi, primitus comperiens, de futura perturbacione sollicitus fuit. In illo uernali tempore et in Bernhardi marchionis potestate nascitur ouis cum 5 cruribus. In mense Aprili et 6. Idus eiusdem cum iam plenalunium esset, luna a multis uisa est ut noua [1690 1Kb] , hora diei tercia diu rutilans [1691 1Kb] . Palmas  rex celebrat Magoncia [1692 1Kb] et in Ingilnenem pascha, et in his partibus magis honorifice ac potestatiue numquam fuit [1693 1Kb] . Et quia ob tantam sollempnitatem  maxima ibidem finiri [1694 1Kb] non poterant, ad Aquasgrani ponitur conuentus, et tunc illic cum consilio Heriberti archipresulis Thiedricum Metensem episcopum et Heinricum fratrem eius placauit. Regina  autem [1695 1Kb] a Froncanauordi a cesare discedens, cum ad locum, qui Capungun dicitur, ueniret, infirmatur, et ibi tunc Deo promisit, se ad laudem eius unum facturam monasterium [1696 1Kb] . Sed quod inter hec accidit, hiis adnecti [1697 1Kb] haud incongruum est.

40. In urbe Parthenopolitana due consorores fuere, quarum prior Alwred et iunior Irmingerd dicebatur. Ambe admodum  laudabilis uite, non cum ceteris sanctimonialibus conuersando, sed singulariter in ecclesia, que Rotunda dicebatur, Christo eiusque dilecte genitrici sedulum exhibebant obsequium. Iunior autem exteriorum lumen oculorum perdens, interiori acie eterno fruitur splendore, et non longe post ad patriam semper optatam 6 Idus Februarii transiit. Huius senior germana nepti  sue innixa [1698 1Kb] Fritherune, et crebro amisse sororis et assidue infirmitatis dolore deficiens, nil nisi 14 ebdomadas et tres dies superuixit  . Hec pridie [1699 1Kb] quam carnis debitum persolueret in excessu mentis effecta, in presentiam sancte Dei genitricis delata est, ubi Taginonem et Walterdum archiepiscopos et Aeidum presulem uenerandum magno lucentes honore sibi indulgere promeruit. Cognouit quoque ibidem materteras Geronis archiepiscopi, Mirisuidam ac Emnildam  et Eddilam [1700 1Kb] nomine, que abbaciam relinquens suam, Christi amore iuxta monasterium doctoris gentium Pauli Rome includitur, et aliam, que Odd [1701 1Kb] dicebatur, omnes illud spalmographi canentes: Placebo Domino, in regione uiuorum [1702 1Kb] . Interim  presentibus cunctis hec mortua uidebatur; tandem expergiscens et oculos eleuans, quod uidit omnibus innotuit: Hactenus, inquiens, uobiscum libenter  commorabar, nunc consideratis multo melioribus hiis, piget in hac lutea me [1703 1Kb] amplius manere casa. Dicam uobis in ueritate, quod cras uos relictura, locum mihi preordinatum  munere diuino possidere debeo. Sicque factum est. Transiit autem anima eiusdem in Christo felix 11 Kalendas Iunii  . Hoc uerum esse, fratres in Christo, mihi credite, et has eclesie adiutrices nostre admodum utiles esse, pro certo scitote. In suas orationes sanctas me peccatorem hee succeperunt, et nil umquam boni ex mea parte, pro dolor! receperunt.

41. Inperator autem audiens contectalem suam leuius habere [1704 1Kb] et uotum Domino fecisse, grates Christo persoluit ex animo, et pentecosten  in Wirthunu, quam primo sanctus Dei sacerdos  Liudigerus suis construxit inpensis, uenerabiliter celebrauit, abbate Hethenrico [1705 1Kb] sibi pleniter ibidem seruienti. Postera die, id est 4 Idus Iunii, Thieddegus, Pragensis antistes [1706 1Kb] ac martiris Christi successor Aethelberti [1707 1Kb] , uiam uniuerse carnis fideliter adiit. Hic in noua educatus Corbeia, medicinali arte optime instructus [1708 1Kb] est. Quem Bolizlauus senior ob inobedientiam Christi preconis paralisi percussus, licentia Thietmari abbatis uocauit, eiusque magisterio leuius [1709 1Kb] habere cepit. Sed lampas ardens Woitegus [1710 1Kb] , cum ex huius mundi caligine, ut predixi  subtraheretur, auxilio prefati ducis sedem suam is a tertio Ottone ad regendum suscepit; de qua post mortem Bolizlaui senioris ab equiuoco eius et filio sepe expulsus, toties  a marchione Ekkihardo reducitur, et magnas patitur iniurias. Hic [1711 1Kb] hospites, ut sanctus iubet Gregorius non solum ad  se inuitauit, sed etiam traxit, hoc maximum habens uitium, quod ob morbum sibi innocentem [1712 1Kb] bibebat supra modum. Paraliticus enim erat, manuum tremore [1713 1Kb] assiduo sine asstantium auxilio presbiterorum missam canere non potuit; sicque usque ad finem languescens, bonis, ut spero, animam curabat medicaminibus.

42. Interea Mararenses [1714 1Kb] Bolizlaui milites magnam Bawariorum cateruam dolo circumuenientes incautam occidunt, dampnum [1715 1Kb] , sibi ab eis illatum prius, ad partem haud exiguam ulciscentes [1716 1Kb] . Cesar uero ad orientem tendens, inperatricem ad se  in loco, qui Pathrebrunnun [1717 1Kb] dicitur, uenire iubet  . Inde ambo usque ad Magadaburg profecti, a  Gerone archiepiscopo honorifice suscepti sunt. In sequenti uero nocte, id est dominica, et Nonas Iulii, tempestas ingruit horrida, homines cum pecoribus simul et edificiis ac frugibus late consumens. Inmensus quoque fragor siluas concutiens uias omnes nimis occupabat. Postera die inperator cum coniuge et exercitu Albim transiens, ad Liesca  , curtem quondam uigonis episcopi  et tunc feris innumerabilibus inhabitatam uenit, duasque ibidem noctes in castris sedens, tardantem turbam expectauit. Et post hec regressa inperatrice ceterisque compluribus, ipse turmatim processit. Ipsa uero die Heinricus, quodam Bawariorum  dux, a Bolizlauo, quo pacis firmande gratia perrexit, cum nunciis eiusdem rediit; quem inperator  audita referentem, sua iterum legacione remisit, nilque ibi proficientem, ad dominam et sororem suam abire sinit.

43. Interea in monte sancti Iohannis baptiste, qui iuxta Parthenopolim positus eidem est cum appertinentibus uniuersis subditus, res admodum miserabilis 12 Kalendas Augusti et dominica nocte accidit. Horum in dormitorio confratrum lucerna quedam ardens maior solito illuxit, et proxima occupans, hoc, ibidem quiescentibus id sero intelligentibus, uoraci flamma consumpsit. Et cum tale periculum omnes euaderent, unum ex hiis causa sacerdotalem eripiendi apparatum subito regressum, et in medio ignis peccata suimet confitentem perdiderunt. Huius nomen erat Hemico [1718 1Kb]  . Dehinc  monasterium ab eiusdem loci abbate Sigifrido 8 annos optime elaboratum ardens, presentium posteaque aduenientium corda turbauit. Insuper duas eiusdem capellas cum refectorio ceterisque adherentibus officinis ignis late flagrans absorbuit; de cuius auaris faucibus diuina pietas et confluentium summa deuotio omnes sanctorum reliquias et maximam thesauri [1719 1Kb] partem eripuit. Facto autem mane, urbis predicte habitatores et qui ibidem presidio ab imperatore relicti fuerant, conueniunt,  detrimentum tale nimio merore conquesti. Corporis autem perusti tenues fauillas mane confratres sumopere colligentes, suis apposuere predecessoribus; abbatique suo tunc absenti per internuntium [1720 1Kb] suimet  euentum miserabilem indixere. Qui ut hec comperit, suis specialiter accidisse peccatis cognoscens, quia emendare nequiuit, honesta grauitate tulit.

 44. Dum hec aguntur, Miseco, Bolizalui filius, Bemiam absencia Othelrici ducis sui minus solito repugnantem cum 10 legionibus inuadens, duos dies predatur eandem, et cum innumerabili captiuorum multitudine [1721 1Kb] reuersus, patrem gaudiis repleuit inmensis. Cesar uero cum exercitu suo et Bemiorum atque Liuticiorum comitatu immenso obuia queque deuastans, 5 Idus Augusti ad urbem Gloguam, ubi Bolizlauus cum suis eos [1716 1Kb] prestolatur, sollicitus uenit, et prouocantem inter sagittarios latitantes hostem nostros persequi prohibuit. Inde electas ab exercitu ualido [1722 1Kb] 12 legiones ad urbem Nemzi  , eo quod a nostris  olim sit condita [1723 1Kb] , dictam premisit, que habitatoribus hiis uenturum preoccuparent auxilium. Quibus castra  metatis, hostes aduentare rumor indixit; et in nocte tenebrosa ac in magna imbrium effusione hos ledere nequaquam ualentes, quosdam effugarunt, nonnullosque ciuitatem intrare inuiti paciebantur. Posita est autem hec in pago Silensi, uocabulo hoc a quodam monte nimis excelso et grandi olim sibi indito [1724 1Kb]  ;  et hic ob qualitatem suam et quantitatem, cum execranda [1725 1Kb] gentilitas ibi ueneraretur, ab incolis omnibus nimis honorabatur. Imperator autem post tres dies ad eandem cum exercitu ualido ueniens, castris eandem undiquessecus circumdari iubet, sperans sic omnem hosti suo claudere accessum. Sapiens eiusdem consilium et in omnibus bona uoluntas multum ibi prodesset, si in efficiendis rebus auxiliantium sibi affectus hunc  adiuuaret. Nunc autem per omnes custodias presidium urbi in noctis silentio aduenerat magnum. Tunc omnigenorum [1726 1Kb] species instrumentorum a nostris parari iubentur, et mox ex parte contraria hiis admodum similia uidentur. Numquam audiui aliquos, qui meliori pacientia ac prudentiori consilio se umquam defendere niterentur. Ex parte gentili crucem sanctam erigebant, eiusdemque auxilio hos uinci sperabant. Si quid [1727 1Kb] hiis prosperi accidit, numquam exclamabant, nec aduersitatem aliquo gemitu ingrauescente aperiebant. Interim Mararenses Bemiam ingressi, urbem quandam expugnant, et cum preda ingenti incolumes exibant. Quod cum marchio Heinricus hos petere cum exercitu conatus audiret, festinus insequitur; et occisis ex eorum numero  plus quam mille uiris, fugientibusque ceteris, captiuitatem hanc omnem solutam domum remisit. Neque  tacendum est quod alii milites Bolizlaui urbem Belegori dictam 18 Kalendas Septembris aggressi, et bello eam inpugnantes diutino, Deo gratia! nil proficiebant. Liuticiorum autem magna multitudo, que domi fuerant, quandam ciuitatem profati ducis petierunt. Ibique [1728 1Kb] plus quam  100 socios perdentes, cum ingenti tristicia remeabant, posteaque eiusdem bona multum uastabant.

45. Hiis quoque adiiciam mortiferum Godefridi ducis et Gerardi comitis congressum. Illi namque diu inuicem discordes certum condixere diem, qua cum suis fautoribus hec certo duelli iudicio discernerent. Mense Augusto ac 6 Kalendas Septembris [1729 1Kb] in quadam prati florentis condicta [1730 1Kb] planicie confligebant  . Sed superbiam Gerardi humilitas  Christi molliens ac socios eius in fugam subito uertens, non minus ex hiis quam 300 prostrauit uiros, ex quibus fuit unus Walteri Puluerel nomine [1730 1Kb] , eo quod in fauillam sibi contraria redigisset uocatus, habitu clericus, sed re latro eximius. Hic centurio lacu cum suis clauditur uno, et tunc saciatus iacuit in prelio, cui nunquam suffecit sanguinis effusio. Nam perhibent populi, hunc dumtaxat [1730 1Kb] cum leticia duxisse diem, quo hastam suimet humano cruore aspersam, et domus Domini, quibus alii pepercere maligni, incensas ruere uidit. Hic Burgundia genitus, et a predicto comite quondam captus, non prius ab eo potuit absolui, quam se eodem [1731 1Kb] semper auxiliaturum ac loco deuoti militis ei seruiturum sacramentis sanxiuit. Ergo huc uocatus uenit,  sed ad perpetrandum soliti facinoris aucmentum diuina tardatus miseracione, non rediit. Capti sunt autem tunc ex parte senioris sui Sigifridus, eiusdem filius, nepos autem imperatricis nostre, cum Balderico aliisque quam  plurimis. Sauciatas est ibi Cono  , cui iam inlicite nupsit neptis sua, Ernasti ducis uidua [1732 1Kb] . Predictus uero dux nil nisi 30 milites perdidit, et hos elegantes.

46. Interea perfectis omnibus instrumentis, cum iam ibi tres sederet ebdomadas cesar, ad urbem  pugnare iussit, et hec omnia iniecto a propugnaculis igne celeriter ardere uidit. Post hec Othelricus cum suis urbem ascendere temptans, nil profecit. Tunc Liutici similia aggressi deiiciuntur. Cesar autem uidens exercitum infirmitate depressum, in urbe capienda  in uanum laborare, iter suum nimis arduum ad Bemiam direxit; ibique ab eiusdem prouincie  iniusto [1733 1Kb] duce Othelrico susceptus, decenti munere honoratur. Interim marchio Heinricus, amite meimet filius, longa egrotacione uexatus, 14 Kalendas Octobris, orientalium decus Francorum, obiit, et in septemtrionali parte monasterii in Suinuordi ciuitate sua positus, ab episcopis [1733* 1Kb] tribus, Heinrico, Euurhardo et uenerabili Riculfo  , extra ecclesiam, ut ipse peciit, iuxta ianuam [1734 1Kb] sepultus est. Hoc cesar in Misni comperiens, multum doluit.

47. Bolizlauus uero in Wortizlaua [1735 1Kb] ciuitate euentum rei sollicitus [1736 1Kb] expectans, cum imperatorem abisse urbemque suam incolomem stare audiret, letatur in Domino militibusque congaudet in seculo [1737 1Kb] . Pedites autem illius plus quam sexcenti [1738 1Kb] Bemiam  clanculum petentes, predamque  sibi more solito inde sperantes, quem hostibus laqueum extendre, paucis excedentibus, incurrere. Sed Liutici redeuntes irati, dedecus dee suimet illatum queruntur. Nam hec, in uexillis formata [1739 1Kb] , a quodam Herimanni [1740 1Kb] marchionis socio lapide uno traiecta est; et dum hoc ministri eius imperatori dolenter retulissent, ad emendationem 12 talenta perceperunt. Et cum iuxta uurcin ciuitatem Mildam nimis effusam transire uoluissent, deam cum egreio 50 militum comitatu alteram perdidere. Tam malo omine residui domum uenientes, a seruicio cesaris se malorum instinctu abalienare nituntur; sed habito post communi suimet placito, a prioribus suis conuertuntur. Laborem istius itineris et commune detrimentum quis umquam ualet explicare?  Inexsuperabilis Bemie regionis introitus, sed multo deterior eiusdem fuit exitus. Facta est hec expedicio ad perniciem hostis; sed crimine nostro multum lesit uictoribus nostris. Quod enim tunc in nobis non licuit inimicis, peractum est postea criminibus nostris. Defleam quoque, quod Bolizlaui satellites inter Albim et Mildam facinus perpetrabant. Namque hii iussu senioris sui uelociter egressi, 13 Kalendas Octobris  plus quam mille mancipia in hiis partibus sumpserunt, plurimaque incendio late consumentes, prospero itinere reuertuntur.

48. Imperator autem Kalendis Octobris Mersburg uenit, ibique Ekkihardum, Noue ciuitatis abbatem,  et huic 23 annos et 5 menses presidentem, Pragensi prefecit ecclesie, eundem 2 Nonas Octobris [1741 1Kb] ab  Erkenbaldo archipresule consensu meo consecrari precipiens. Ibi tunc Bolizlaui nuncius Liudulfum iuuenem diu captiuum remitti promisit, suosque milites apud nos firma detentos custodia pro eius liberatione relaxari peciit; et si aliquem imperatori nuncium de acquirenda eiusdem gratia mittere licuisset, diligenter inquirit. Assiduo principum suimet interuentu cesar hiis omnibus assensum prebuit, et tunc primo comperit Ruszorum [1742 1Kb] regem, ut sibi per internuncium [1743 1Kb] promisit suum [1744 1Kb] , Bolizlauum peciisse, nilque ibi ad urbem possessam proficisse. Huius regnum prefatus dux postea cum exercitu inuadens, generum suimet et fratrem eius diu expulsum inthronizauit et hilaris [1745 1Kb] rediit. Imperator a nobis exiens tria dedit dorsalia et urceum  argenteum [1746 1Kb] . Inde ad Alstidi uenit, ibique omnium memoriam sanctorum digna ueneratione celebrauit, et tunc in  eodem die Herdingus, Noue ciuitatis ab imperatore ibidem constitutus abbas, a Gerone archiepiscopo consecratur. In sequenti dominica die, id est tercia Nonas Nouembris, cesar quoddam predium Rogalici  uocatum, quod tunc ab Hatholdo milite sibi placito acquisiuit concambio, confratribus nostris in Merseburg Christo famulantibus dedit, et lucum quendam, ab Hagero [1747 1Kb] , predicti senioris germano, 10 talentis argenti comparatum, eorundem utilitatibus accommodauit, preceptisque suimet firmari precepit. Tres quoque ecclesias in Libzi et in Olscuizi  ac in Gusua positas mihi concessit  . In hoc uernali tempore   idem aureum altare ad decus ecclesie fabricari [1748 1Kb] iusserat nostre, ad quod ego ex antiqui altaris nostri sumptu auri [1744 1Kb] 6 libras dedi. Sed cum in predicta ciuitate cesar 5 ebdomadas et 4 dies sederet, dilectum sibi locum Bauenberg uisitat [1749 1Kb] , ubi [1750 1Kb] tunc mense Decembri et [1750 1Kb] in prima nocte, que cesaris aduentum subsecuta est, Guncelinus in custodia diu tentus  soluitur, catena de pedibus diuina maiestate constrictis leniter cadente integraque permanente. Heinricum etiam [1744 1Kb] , quondam Bawuariorum ducem et tunc 8 annos et pene tot menses sua depositum culpa, pristinis imperator [1744 1Kb] restituit honoribus die [1751 1Kb] dominica; sicut ei firmatum est prius a Poppone, Treuerensi archiepiscopo.  . Sed antequam huius conclusionem anni faciam, quedam in hoc dicenda interseram.

 49. Thietmarus, uenerabilis sancte Asenbrunensis [1752 1Kb] ecclesie episcopus, seruus sancti Mauricii in Magadaburg et prius utilis Magoncie et Aquisgrani prepositus, caligine quadam obfuscante lumen hoc uisibile in priori perdidit anno [1753 1Kb] , ac interiori oculo eo lucidius radiante, fomitem tocius lucis Christum indefesso labore iam contemplatur. Hic a rege Heinrico successit antecessori suo Nonnoni, qui Othilulfus dicebatur  . Obierunt [1754 1Kb] in hoc anno antistites preclui Amulric  ac [1755 1Kb] Fermundus et Becelinus, et paucas sedens ebdomadas Altmannus. Hic monachus fuit sancti Iohannis baptiste in Magadaburg, indeque ab Hethelheida [1756 1Kb] abbatissa, eo quod de sua esset familia, Arnulfo, regis germano et nunc archiepiscopo Rauennatis ecclesie, ad seruitium  ab ea datus est, a quo postea consecratus, a suis tocxicata [1757 1Kb] potione lesus est.

50. In mea uicinitate et in oppido Siliuellun  dicto miraculum quoddam accidit in secunda Decembris ebdomada. Fuit ibi quedam mulier que, cum uirum suimet domi non haberet, super se et super filios hospicium obserabat [1758 1Kb] suum, et ecce ante gallicinium sonitus ab ea inmensus auditur. Hec talibus obstupefacta, uicinos clamore continuo euocans [1759 1Kb] , necessitatem suam indicat. Qui uolentes eidem succurrere,  crebra iactacione repelluntur. Tandem ianuam frangentes, gladiisque intrantes euaginatis, quid matrifamilias uel ipsis tantum rebellauerit, diligenter inquirunt; et quia monstrum erat, hostem non inuenientes, egressi sunt tristes.  Mulier autem predicta diem exspectans sollicitum, crastino proximum accersiuit presbiterum; qui omnem hanc domum reliquiis sanctorum et aqua lustrauit benedicta. In sequenti [1760 1Kb] uero nocte parum de supradicto terrore concutitur, et Deo gratias! crebra presbiteri uisitatione liberatur. Tale aliquid, ubicumque euenit, nouum aliquid pretendit. Unusquisque fidelium non sibi timeat terrorem illum; se peccatorem ex corde cognoscat, et signo sancte crucis iugiter se muniens, omnem aduersariam potestatem prorsus excludat. Hostis incautos quosque sic inludit, et in se aliquid credentes ad ultimum decipit. Ubi desolacio tunc est, aut facinus subsecuturum est uel aliqua mutacio, talis rem precedit indicio [1754 1Kb] . Quia nobis adherere Deo et spem nostram  ponere in eo bonum est, preoccupemus sanctam faciem eius assiduis precibus, ut, siue aliquid nobis presignetur siue celetur [1761 1Kb] de [1762 1Kb] misericordissima  pietate sua in nobis peccatoribus hoc compleatur. Non est admirandum quod in hiis partibus tale ostentatur  prodigium. Nam habitatores illi raro ad ecclesiam uenientes, de suorum uisitatione custodum nil curant. Domesticos colunt deos, multumque [1763 1Kb] sibi prodesse eosdem sperantes, hiis inmolant. Audiui de quodam baculo; in cuius sumitate manus erat, unum in se ferreum [1764 1Kb] tenens circulum, quod cum pastore illius uille, in quo is [1765 1Kb] fuerat, per omnes domos has singulariter ductus, in primo introitu suo a portitore sic salutaretur: uigila, Hennil, uigila!---sic enim rustica uocabatur lingua---et epulantes ibi delicate [1765 1Kb] , de eiusdem se tueri custodia stulti autumabant  , ignorantes illud Dauiticum: Simulacra gentium opera hominum, et cetera.  Similes illis fiant facientes ea et confidentes hiis .

51. Quia [1766 1Kb] uero omne rarum est utique admirandum ac persepe ut portenta stupendum, ideo quandam rem, que in nostris euenit temporibus, explano. Serenissimo rege Heinrico tunc [1767 1Kb] dominante, ac Wigberto antecessore meo uigente, in uilla [1768 1Kb] quadam Rotlizi [1769 1Kb]  dicta, quam a matrona uenerabili Ida, nuru primi Ottonis  nostre traditam ecclesie, Gezo prepositus tunc [1770 1Kb] in beneficium tenuit, sicut ab eo ueraciter comperi, accidit. In messe laboriosa, cum in una dierum operarii eiusdem iam lassi se uoluissent reficere, panem primitus incisum sanguinem uiderunt effundere; idque admirantes, seniori suo conciuibusque  ostendunt.  Et, ut reor, hoc prodigium futuri exitum belli ac in eo multorum cruorem hominum presignauit emanaturum. Alteram quoque rem, quamuis multo laudabiliorem, tamen mirabilem memorieque dignam describo. In arce Romulea, que omnium est capud urbium ob diuersarum qualitatem causarum, in una ecclesia et in dextera parte altaris, ab uno pauimenti foramine per integrum diem, multis hoc cernentibus atque stupentibus, oleum emanauit. Huius partem Iohannes Crecentii filius in ampula quadam Heinrico seniori suo et tunc regi nostro transmisit, et quia oleum nunc pro misericordia ponitur, ut est illud: Oleum de capite tuo non deficiet , nunc pro adulacione,  ut hoc est [1771 1Kb] : Oleum peccatoris non inpinguet caput meum ; in hoc signo clementiam rectoris nostri habundantem et illius patricii lasciuiam latentem perpendo. Namque is apostolice sedis  destructor, muneribus suis et promissionibus [1772 1Kb] phaleratis  regem a Deo constitutum in palam sepe honorificauit, sed imperatorie dignitatis fastigium hunc ascendere multum timuit, omnimodisque id prohibere clam temptauit; quia sicut beatus asserit Gregorius: Terrena altitudo confunditur, cum celsitudo celestis aperitur. Rex etenim noster, quamuis homo esset, zelum Dei habuit et sanctarum uiolentas predaciones ecclesiarum fortis armatus uendicauit, hancque benignitatem nisi celitus sibi [1773 1Kb]  prestitam, non habuit; iste terrenus et natura et actibus, uoragine cenulenta traxit in predam, quod multorum deuota manus ad aram apostolorum pro peccatis congessit [1774 1Kb] in hostiam. Qui cum non longe post obiret, duplici ulcione, ut uereor, confunditur, et domno pape securitas regique  nostro amplior potestas aperitur.

52. Amplius progrediar disputando, regisque Ruscorum Wlodemiri accionem iniquam perstringendo. Hic a Grecia ducens uxorem. Helenam nomine [1773 1Kb] , tercio [1775 1Kb] Ottoni desponsatam, sed ei fraudulenta calliditate subtractam  , christianitatis sancte fidem eius ortatu suscepit, quam iustis operibus non ornauit. Erat enim fornicator immensus et crudelis, magnamque uim Danais mollibus ingessit. Hic tres habens filios, uni eorum  Bolizlaui ducis nostrique persecutoris filiam in matrimonium duxit, cum qua missus est a Polenis Reinbernus, presul Salse Cholbergiensis. Ille in pago Hassegun dicto natus liberalique scientia a prudentibus magistris  educatus, gradum episcopalem ascendit, ut spero dignus. Quantum autem in cura sibi commissa laborauerit idem, non mee sufficit sciencie nec etiam facundie. Fana idolorum destruens incendit, et mare demonibus cultum, inmissis quatuor lapidibus sacro crismate perunctis, et aqua purgans benedicta, nouam [1776 1Kb]  Domino omnipotenti propaginem in infructuosa [1777 1Kb] arbore, id est in populo nimis insulso, sancte predicacionis plantacionem eduxit. uigiliarum et abstinencie ac silencii assiduitate corpus suum affligens, cor ad speculum diuine contemplacionis infixit. Quem predictus rex audiens, filium suimet, ortatu Bolizlaui tacito reluctaturum sibi, cepit cum eodem et uxore, et in singulari custodia claudit. In qua pater uenerabilis,  quod in aperto fieri non potuit, in secreto studiosus in diuina laude peregit. Hic cum se lacrimis assidueque  oracionis ex corde contrito prolate hostia summo sacerdoti reconciliaret [1778 1Kb] , ex arto corporis carcere solutus ad libertatem perennis glorie gaudens transiit. Prefati uero regis nomen potestas pacis iniuste interpretatur; quia non illa, quam aut impii inuicem tenent uel habitatores huius mundi possident, quia semper [1778 1Kb] nutat [1779 1Kb] , pax uera dicitur, sed ille solus ea specialiter utitur, qui omnem animi suimet motum componens, regnum Dei paciencie uincentis angustia solacio promeretur. In celesti securitate sedens episcopus ille, ridet uiri minas iniusti, et castitate gemina  potitur, ac [1778 1Kb] fornicatoris illius ultrices flammas speculatur; quia nostro doctore Paulo teste, adulteros iudicat Deus . Bolizlauus autem hec omnia comperiens, in quantum potuit  uindicare  non desistit. Post hec rex ille plenus dierum obiit, integritatem hereditatis sue duobus relinquens filiis, tercio adhuc in carcere posito, qui postea elapsus, coniuge ibidem relicta, ad socerum fugit. Rex [1780 1Kb] predictus habuit lumbare uenereum [1781 1Kb] , innate fragilitatis maius augmentum. Sed magister nostre salutis Christus cum lumbos luxurie nocentis habundancia refertos precingi  iuberet nostros [1773 1Kb] , continenciam et non aliquod prouocamen innotuit. Et quia de lucerna ardente a predicatoribus suis rex prefatus audiuit, peccati maculam peracti assidua elemosinarum largitate detersit. Scriptum est enim: Facite elemosinam, ac omnia sunt uobis munda. Hic cum iam decrepite etatis  esset, regnumque diu haberet predictum, obiit, sepultus in Cuiewa  ciuitate magna, et in ecclesia Christi martiris et pape Clementis iuxta predictam coniugem suam, sarcofagis eorundem in medio templi palam stantibus. Cuius potestas inter filios diuiditur, Christique eloquium in omnibus affirmatur. Namque uereor id subsequi, quod uox ueritatis pronunciat conpleri; dicit enim: Omne regnum in se ipsum diuisum desolabitur , et cetera; quam ut mutare in hiis partibus uelit Deus sentenciam, omnis christianitas oret . Quia nunc paululum declinaui, redeam, que in predicto euenerint anno, superius indiscussa, succincte aperiens.

53. Curtis pars maxima inperialis in Palithi, et in Traiectensi ciuitate maior ecclesia cum omnibus  Ethelbaldi presulis mansionibus, ac cum Ilburg, Thiedrici comitis urbe, casu accidente combusta est  . Inperator autem a Bauanberg [1782 1Kb] discedens, ad Wirciburg primo, deindeque ad Froncanawordi [1783 1Kb] uenit, ibidemque natiuitatem Dominicam festiuis peregit gaudiis. Sed ne huius nominis auctoritas [1784 1Kb] te lectorem amplius lateat, sicut a credibilibus uiris audiui, sic adnunciare cupio tibi. Regnante Karolo imperatore magno, Pippini regis filio, bellum fit inter suos et predecessores nostros, in quo certamine Franci a nostris deuicti, cum flumen Moin dictum sine aliqua uadi certitudine palantes transire cogerentur, ceruam precedentem et diuina miseracione quasi uiam eis demonstrantem subsequuti, optati littoris securitate pociuntur leti. Inde locus hic Francorum dictus est uadum. In illa expedicione predictus cesar, cum se iam ab hostibus  superatum esse cognosceret, precessit talia fatus: Karius mihi est ut populi exprobrantes  dicant me hinc fugisse quam hic cecidisse; quia, dum uiuo, iniurie pondus inlate uindicaturum me spero. Anno Dominice incarnationis 800 [1785 1Kb] predictus cesar [1786 1Kb] ad sue uirtutis et bone operacionis deauracionem in una die 8 episcopatus in Saxonia Christo subdita dispositis singularibus parrochiis, constituit [* 2Kb] .

 54. Quatuor naues uenetorum magne diuersisque pigmentis referte naufragium sunt in predicto anno 1787 1Kb] perpesse. Et, ut predixi, in occiduis partibus, raro antea quiescentibus, pacifica, Deo gratias!  manebant cuncta. Et Ekkihardus, confrater meus, sancti Iohannis baptiste monachus, in Magadaburg paralitico depressus morbo loquelam perdidit. In Bawariorum confinio atque Mararensium [1788 1Kb] quidam peregrinus, nomine Colomannus, ab incolis, quasi speculator esset, capitur; et ad professionem culpe, quam non meruit, diris castigacionibus compellitur. Ille cum se nimis excusaret, pauperemque Christi se sic uagari affirmaret, in arbore diu arida innocens suspensus est. Nam caro [1789 1Kb] eius a quodam postea paululum incisa sanguinem fudit, ungues ac capilli crescebant. Ipsa quoque arbor floruit, et hunc Christi martirem esse monstrauit. Hoc marchio Heinricus ut comperit, corpus eiusdem in Mezilecun  sepeliuit.



LIBER OCTAuUS. INCIPIT LIBELLUS II HEINRICI INPERATORIS SECUNDI [1790 1Kb] .


 1.  Anno Dominice incarnationis 1018, indiccione 2, anno autem domni Heinrici inperatoris augusti 16, inperii autem 4. circumcisio Domini et theophania in predicta ciuitate ab eodem uenerabiliter colebatur. Ecelinus Longobardus quadrienni custodia 8 Kalendas Februarii soluitur [1791 1Kb]  . Posteaque iussu suo et assidua Bolizlaui [1792 1Kb] ducis supplicacione in quadam urbe Budusin dicta a Gerone et Arnulfo episcopis et a  comitibus Hirimanno atque Triedrico pax sacramentis firmata est, et a Fritherico suimet camerario, 3 Kalendas Februarii, non ut decuit, set sicut tunc fieri potuit; electisque obsidibus acceptis,  prefati seniores reuersi sunt. Transactis autem 4 diebus, Oda, Ekkihardi marchionis  filia, a Bolizlauo diu iam desiderata, et per filium suimet Ottonem tunc uocata, Cziczani [1793 1Kb]  uenit; et quia tunc nox erat, multis luminaribus accensis, ab inmensa utriusque sexus multitudine suscepta est, ac nupsit duci predicto post septuagesimam absque canonica auctoritate, que uiuebat hactenus sine  matronali consuetudine, admodum digna tanto federe [1794 1Kb] .

2. In huius sponsi regno sunt multe consuetudines uarie; et quamuis dire, tamen sunt interdum laudabiles. Populus enim suus more bouis est pascendus  et tardi ritu asini castigandus, et sine pena graui non potest cum salute principis tractari. Si quis in hoc alienis abuti uxoribus uel sic fornicari presumit, hanc uindicte subsequentis penam protinus sentit. In pontem mercati is ductus,  per follem testiculi clauo [1795 1Kb] affigitur, et nouacula prope posita, hic moriendi siue de hiis absoluendi dura eleccio sibi datur. Et quicumque post septuagesimam carnem manducasse inuenitur, abcisis dentibus grauiter punitur. Lex namque diuina in hiis regionibus nouiter exorta, potestate tali melius quam ieiunio [1796 1Kb] ab episcopis instituto corroboratur. Sunt etiam illi [1797 1Kb] mores alii hiis multo inferiores, qui nec Deo placent nec indigenis nil nisi ad terrorem prosunt; quos in superioribus ex quadam  parte comprehendi. Nec opus esse autumo, de hoc amplius disserere, cuius nomen et conuersacio, si Deus omnipotens uellet, sacius nobis lateret. Omne hoc, quod pater suus et iste nobis in coniugio ac familiaritate magna copulati sunt, plus damni subsequentis quam boni precedentis attulit ac in futuro infert; quia, etsi pace simulata nos ad tempus diligat, tamen per secretas temptacionum uarietates nos a caritate mutua, a libertate innata deducere, et si quando tempus ei ac locus contigit, in perniciem apertam assurgere non desistit. In tempore patris sui, cum his iam [1798 1Kb] gentilis esset, unaqueque mulier post uiri exequias sui igne cremati decollata subsequitur. Et si qua meretrix inueniebatur, in genitali suo, turpi et pena miserabili, circumcidebatur,  idque, si sic dici licet, preputium in foribus supenditur, . ut intrantis oculus in hoc offendens, in futuris rebus eo magis sollicitus esset et prudens. Lex dominica huiusmodi precepit lapidari, et parentum nostrimet carnalium institutio tales ortatur decollari. Apud modernos autem, quia libertas peccandi plus iusto atque solito ubique dominatur, plus quam compressa ancillarum multitudo, quedam pars matronarum, cupidine ueneria pruritui noxio subscalpente, marito uiuente nunc [1799 1Kb] mechatur. Et in hoc eis non sufficit, sed hunc per adulterum morti furtiua consilii inspiracione tradit, et post hec malum ceteris exemplum, eodem post [1799 1Kb] publice sumpto, pro dolor! potestatiue abutitur.  Legalis earundem senior abhominabilis repudiatur, et miles eiusdem ab hiis, ut Abo [1800 1Kb]  dulcis et Iason mitis preponitur. Hoc quia nunc pena grauis non ulciscitur, de die in diem pro consuetudine noua, ut uereor, a multis excolitur. O uos sacerdotes  Domini, uiriliter assurgite, et hanc nuper exortam filicem, nulla re id inpediente, sepius acuto uomere radicitus extirpate. uos quoque, laici [1801 1Kb] , nolite talibus auxiliari [1802 1Kb] . Liceat Christo coniugatis innocenter uiuere, erutisque subplantatoribus [1803 1Kb] hiis, indeficienti pudore in perpetuum gemere. Destruat illos adiutor noster [1804 1Kb] Christus potenti Spiritu sancti oris sui, nisi resipiscant [1805 1Kb] , et disperget magna illustracione secundi aduentus sui. Et nunc de hiis  ista dixisse mihi sufficiat, quia de prefati ducis infortunio res quedam narranda restat.

3. Habuit hic quandam urbem in confinio regni suimet et Ungariorum sitam, cuius erat custos Procui senior, auunculus [1806 1Kb] regis Pannonici, a suis  sedibus ab eodem, ut modo, antea expulsus. Qui cum uxorem suam a captiuitate non posset absoluere, gratuitu nepotis sui quamuis inimici, suscepit eam ex munere. Numquam audiui aliquem [1807 1Kb] , qui tantum parceret uictis; et ob hoc in ciuitate superius memorata, sicut in ceteris, sedulam Deus eidem concessit uictoriam. Huius pater erat, Dewix nomine, admodum crudelis et multos ob subitum furorem suum occidens. Qui cum christianus efficeretur, ad corroborandam hanc fidem contra reluctantes subditos seuit, et antiquum facinus zelo Dei exestuans abluit. Hic Deo omnipotenti uariisque Deorum inlusionibus immolans, cum ab antistite suo ob hoc accusaretur, diuitem se et ad hec facienda satis potentem affirmauit. Uxor autem eius  Beleknegini, id est pulchra domina, sclauonice dicta, supra modum bibebat, et in equo more militis iter agens, quendam uirum iracundie [1808 1Kb] nimio feruore occidit. Manus hec polluta fusum melius tangeret [1809 1Kb] et mentem uesanam pacientia refrenaret.

4.  In illo tempore Liutici in malo semper unanimes Mistizlauum seniorem, sibi in priori anno ad expedicionem inperatoriam  nil auxiliantem, turmatim petunt, plurimamque regni suimet partem deuastantes, uxorem suam et nurum effugare, ac semet ipsum intra Zuarine ciuitatis municionem cum militibus electis colligere cogunt. Deindeque malesuasa suimet calliditate,  per indigenas, Christo seniorique proprio rebelles, a paterna hereditate uix euadere hunc compellunt  . Hec abominabilis presumptio fit mense Februario, qui a gentilibus lustracione et muneris debiti exhibicione uenerandus, ab infernali deo  Plutone, qui Februus dicitur, hoc nomen accepit  . Tunc omnes ecclesie ad honorem et famulatum Christi in hiis partibus erecte, incendiis et destruccionibus aliis cecidere, et quod miserabillimum fuit, imago Crucifixi truncata est [1810 1Kb] , cultusque idolorum Deo prepositus erigitur, et mens populi istius, qui Abotriti et Wari  uocantur, ut cor Faraonis ad hec induratur. Libertatem sibi more Liuticio nota [1811 1Kb] fraude uendicabant, sed ceruicem suam suaui iugo Christi excussam oneroso diabolice dominacionis ponderi [1812 1Kb] sua sponte subdiderant, meliori prius patre [1813 1Kb] ac nobiliori [1813 1Kb] domino in omnibus usi. Hanc debilitatem suam membra Christi defleant, et [1814 1Kb] capiti conquerantur suo, assidua uoce mentis hoc in melius   mutari poscentes, et ex parte sua, in quantum fieri possit, hec perdurare non pacientes. Bernardus [1815 1Kb]  confrater Parthenopolitanus, et apostate istius gentis tunc episcopus, id ut primo comperit, non secularis suimet dampni sed pocius spiritualis inmenso dolore commotus, inperatori nostro id [1814 1Kb] nunciare non desistit. Hac legacione audita, cesar grauiter suspirat, sed de talibus respondere ad pasca differt  , ut cum prudenti consilio hoc anulletur, quod infausta conspiracione conglutinatur. Hoc uotum et salutare secretum [1816 1Kb] Deus omnipotens secundet. Nullius fidelis cor ob hanc infelicitatem in aliquam desperacionem ueniat, uel diem iudicii appropinquare dicat, quia secundum ueredici [1817 1Kb] ammonicionem Pauli ante dissensionem  [1818 1Kb] et Antichristi [1819 1Kb] execrabilem aduentum  non debet e talibus aliquis oriri sermo, nec inter christicolas subita uenire commocio, cum eorundum unanimitas esse debeat in summis [1820 1Kb] stabilitas. Nutet, in quantum uelit, mortalis diuersitas et morum eiusdem multiformis inequalitas. Omnis homo, flos agri, debet a matre ecclesia prius renasci in innocentiam saluatoris Christi; et tunc timenda est inprouisa inportunitas, cum ubique nunciatur pax firma ac tranquillitas. Et propter hoc semper amonemur, ut simus solliciti ac peruigiles, cum non ualemus esse certi de futuris ac in nostra fragilitate durabiles. Nemo ultime diei aduentum  aut uenire [1821 1Kb] diffidat aut celeriter  contingere  exoptet, quia timendus est iustis, ac multo magis corrigibilibus cunctis.

5. Iam declinam ab hiis, et loquar inperatoris nostri prosperitatem nuper sibi exortam. Auunculus namque suus et [1822 1Kb] Burgundiorum rex Rothulfus coronam suimet et sceptrum cum uxore sua et priuignis ac optimatibus uniuersis sibi concessit, reiteraturque sacramenti confirmacio; actumque est illud Magoncia et in predicto mense. Prodigium fit in Malacin 13 Kalendas Marcii. Mense autem eodem et 17 Kalendas Aprilis magnus fit in Niumagun sinodus, et nepos meus Oddo  et uxor eius Irmirgerd, consanguinitate proxima iniuste diu [1821 1Kb] coniuncti, obinobedienciam continue uocacionis excommunicati sunt; cooperatores uero eorum ab episcopis  uocantur suis ad satisfaccionem. Ibi constitutum est antiquo exemplare perlecto, ut corpus Dominicum [ad sinistram], ad dexteram partem calix [1823 1Kb] poneretur [1824 1Kb] . In tempore illo Mediolanensis archiepiscopus obiit  , et prepositus eiusdem ecclesie Hiribertus successit. In Anglis triginta nauium habitatores pirate a rege eorum, Suenni regis filio, Deo gratias! occisi sunt  ; et qui prius cum patre huius erat inuasor et assiduus destructor prouincie, nunc solus sedit defensor, ut in Libicis basiliscus harenis  cultore uacuis. In hac quadragesima et in episcopatu meo quidam fratrem suum, pro dolor! occidit. Inperator autem in predicto loco palmas et sanctum pascha celebrauit ; quia Baldricum,  de nece Wigmanni comitis nil se excusantem legitime, cum suis conspiratoribus recalcitrare comperit. Wolcmarus, abbas Fuldensis et Larsemensis, obiit  .  In diebus illis sol ante suimet occasum nonnullis dimidius prodigiose apparuit [1825 1Kb] .

6. Interim dum fama uelox aliquid [1826 1Kb] noui ad scribendum deferat mihi, hominum uitam piorum, quam ego culpabilis et obliuiosus nimis superius dicendam preteriui [1827 1Kb] , explanare nunc ardeo. In temporibus secundi [1828 1Kb] regis Heinrici fuit quedam solitaria Sisu uocata, in loco Thrubizi  dicto, inmense pietatis ac per hoc mihi ineffabilis. Que iam adulta cum a quodam desponsaretur tempore  maximi Ottonis, ad Christum, quem in primis fidei [1830* 1Kb]  speciale signaculum in corde pre omnibus infixit, concito cursu properauit; ac in predicte secreto ciuitatis annos sexaginta quatuor 1829 1Kb] celesti sponso se uirginem castam conatur offerre, ac inmaculatam se, plus quam fragilitas humana permisit, custodire studuit. In tanto namque spacio numquam foco durum frigus resoluebat aliquo, sed hoc maximum eidem erat temperamentum, quod lapide paululum calido pedes uel manus pene tunc deficientes refocilaret. Hec assiduis oracionibus et intermistis fletibus cellam suimet interius ornauit, exterius autem populo confluenti crebra institutione et necessaria consolatione multum profuit. uermes se iugiter comedentes non abiecit, sed cadentes reposuit, uice monachi Symeonis in columna diu stantis [1830 1Kb] .  Quicquid illa de oblatione populi continua suscepit, sibi subtrahens Christique pauperibus largiter inperciens, peccata offerentium  redemit. Pia fuit hec [1821* 1Kb] matri mee, et memoriam sui firmiter promisit proli subsequuture. In agone huius titubantis seculi hec contendens, ab inlicitis omnibus abstinuit, non pro recipienda corruptibili gloria, sed pro florigera celestis brauii corona, quam 13 Kalendas Marcii promeruit diuinitus indui  1Kb] . In nocte illa, qua Christo amabilis lampas stelliferum locata est in axem, dormiui peccator in dormitorio in Magadaburg, et testis mihi sit Deus, quia non mentior, uidi per somnium ante matutinam, quod duo pueri de antiquo [1831 1Kb] , quod adhuc ibidem stabat, erario procederent cantantes antiphonam [1832 1Kb] hanc: Martinus  Habrahe [1833 1Kb] sinu letus recipitur, et cetera. Infantes hii geminam eiusdem innocentiam et premium pronuntiabant [1834 1Kb] ; in pietate sua et paupertate spiritus ac humilitate hoc totum fuit, et quod sequitur, promeruit [1835 1Kb] . Et hoc tunc fratribus nuntiaui meis: Pro certo, inquiens, scitote quod anima Deo cara de hac luce est nunc separata. Post dies 6 intimatum est nobis, quod, sicut uisum est mihi, uere Dei famula transiret e carcere carnis.

7. Confratris mei memoriam Bernarii modo aggrediar, qui familiaritate sua mihi exhibita [1836 1Kb] apud me caritatem bonam, et si aliquatenus [1837 1Kb] ei [1838 1Kb] profuisset, mentionem promeruisset sedulam. Hic carnis propinquitate consanguineus, et quod nunc est maximum, amicicia fuit mihi [1838 1Kb] coniunctus.  Tercio Ottoni  ualde carus erat, quia sibi et  amite eius uenerabili Mahtildi [1839 1Kb] abbatisse  fideliter seruiebat; quicquid in Salbozi  uilla in beneficium habuit, in predium ab hiis [1840 1Kb] acquisiuit. Aethelberto [1841 1Kb] archiantistiti suisque successoribus usque in domnum Geronem seruiuit; et apud eosdem dignam retributionem suscepit. Tandem infirmitate grauatur, et Deo omnipotenti, quem semper pre omnibus amauit, coniungitur. In cuius amore ac uenerando honore ecclesiam in acquisita proprietate predicta construxit, et hanc [1838 1Kb] ad benedicendam me indignum uocauit. Ante cuius [1838 1Kb] consecrationem uolumen longum facinoribus suis inscriptum, ac prius ceteris confessoribus suis ostensum, mihi aperuit, et coram me gemens legit, et a me supplex indulgentiam postulauit. Hanc epistolam sumpsi, et  absolutionem commissi diuina potestate huic feci, cumque eodem die, id est 16 Kalendas Aprilis, quia tunc erat annua dies sui patris, predictam consecrarem ecclesiam, supra buxidem  reliquiis sanctorum refertam prenominatum posui breuiarium, ut eorum assiduo interuentu uera flebiliter confitenti remissio fieret et diu optata abolicio. Hoc numquam uidi aliquem fecisse uel audiui; set quia infirmitatem meam huic nil prodesse timui,  ad sanctos intercessores confugi. Post hec uixit pater uenerabilis tredecim ebdomadas, 16 Kalendas Iunii, exoptans resolui.

8. Insuper pii abbatis Alfkeri  quandam accionem egreiam [1842 1Kb] in exemplum imitabile profero. Hic preter ceteras uirtutes suas hoc in usu habuit,  quod nomen suum super altare quodlibet scripsit; et dum ipse missam caneret, in tantum fleuit, ut maxima corporalis pars humectaretur, nil hesitans, quod, sicut scriptum est: Lacrime pro peccatis cordetenus effuse diuinam non modo poscunt ueniam sed etiam [1838 1Kb] inpetrant ; et ut eo liberius celeste suffragium inplorare sibi ualuisset, cunctis debitoribus suis misericors fuit. Heu mihi indigno sacerdoti, hos predictos fratres qui in nullo umquam assecutus fui! Bonorum exempla multorum legi ac persepe uidi, sed menti mee hec non apposui; temptationibus uariis, quibus resistere debui, uoluntarie ac non fortiter reluctando succubui; quibus prodesse debui, pro dolor! plus nocui, et ut optimi archanum thesauri crimen meum semper celaui.  Non est opus, lector uel mihi care successor, ut uarii  fauore uulgi de mea proficuitate credas; sed assiduo oraminis ac elemosinarum medicamine  mihi diu fetenti succurrens, de faucibus uoracis lupi me dilaniatum eripias. Ego conscius mihi multo credibiliora tibi quam alius indico. Sunt namque nonnulli, quos leniter iniuste tractaui; cumque hii pro meritis a te [1843 1Kb] corripiuntur, quid mirum, si ex mea parte aliquid fraudulenter sonant. Sis inter detractores meos ac laudatores uarios medius, et aput Deum suffragator [1844 1Kb] assiduus. Scio quod, sicut mos communis est, multum tibi ex me displicet, quod ut in melius uertatur, Deo et hominibus placet. Quicquid in permisso contraxi uel feci [1845 1Kb] in [1846 1Kb] tempore  , scriptis affirmaui. Nec sis magni honoris tui elacior, cum sis in inposito pondere  eo grauior. Rem commissi gregis cautus operator inspicias, et ut diuina secularibus a te proponantur, multum studeas. Que confratribus dedi meis spiritualibus, in quantum possis, auge, ac sub Christi testimonio rogatus nil minue. Hii sunt cooperatores sacri ordinis tui et future adiutores spei. De laicis huc atque illuc titubare ac transferri [1847 1Kb] ualentibus pro possibilitate tua rogo in tantum sis [1848 1Kb] sollicitus, ut non disperdatur clerus. Si diligenter tua custodis, Deum hominesque pios fautores habebis; sin autem, et subditos  tibi perdis, et contrarietatem in hoc presentem ac futuram contrahis. Audi me magistrum nimis indisciplinatum et absque utili exemplo antecessorem tuum [1849 1Kb] , libenter sustineas paupertatem in te ut grex tuus diues fiat per  te; sic fecit Christus nobis, ut ita faceremus ouibus suis. Noli erubescere de hac [1850 1Kb] coram populo, ut fiducialiter stare possis coram Deo. Satis ingenuus erga hunc mundum fui, sed sepe propter meos; hiis, quibus ignotus eram, despectus apparui. Si quis nititur exaltari supra se, turpi casu ac sero dolenti cadit infra se. Diuites tuos cum honore, pauperes autem cum gratia tractes et bona [1851 1Kb] caritate. Antiquum enim affirmat prouerbium, quod hec cum magna semper incedant multitudine. Tuam [1853 1Kb] pauperem familiam a summo pastore tibi commissam et a me uix congregatam custodi, et [1852 1Kb] iniquis susurronibus de hac male persuadentibus piam non accommodes aurem. Tua res est parua, et uice maiorum nequaquam tractanda, ac [1851 1Kb] multo sacius  est paulatim crescendo de die in diem ascendere, quam cum dampno multorum te [1851 1Kb] ad ultimum deficere. Tempora hec, prioribus cunctis inferiora,  plus demunt quam alicui addunt [1854 1Kb] . Culpa [1853 1Kb] graui et paupertate dira innatus honor et datus uilescit. Non rogo te ut sis parcus, quia dedecus est; sed hoc ingemino ne nimium largus, quia hoc [1851 1Kb] nec consilium est nec bene conuenit. Cures etiam de peregrini anima Godeberti, multum nostre utilis ecclesie et de ceteris quam pluribus [1855 1Kb] . Habes satis [1851 1Kb] de libris, quos hic ab antecessoribus nostris collectos inueni, et insuper quos contraxi. In his magisterium salubre reperies, ac hos exaudi, et tunc potes saluari. Sanctorum reliquias et munda eorum receptacula cum [1856 1Kb] aliis utilitatibus plurimis, tam in prediis quam in mancipiis, ego acquisiui, et ne te forsitan laterent, martirologio [1857 1Kb] inscripsi meo. Oportet autem tuam scire pietatem  regis nostri et imperatoris Heinrici multiformem beniuolentiam ecclesie exhibitam nostre, de qua partem quandam superius conprehendi, maiorem uero quia indiscussam reliqui, nunc scribere tibi optimum duxi. uide ut in assidua recordacione tui sit renouator et indeficiens auxiliator nostri. ue temporibus illis, in quibus deest hec spes miseris et ecclesie Merseburgensi!  Nunc est maxime [1858 1Kb] orandum, cui tunc est maxime plorandum. Hec etenim que sequuntur [1859 1Kb] ab eo [1860 1Kb] percepit, et eo uiuente, multo his maiori gratuita aucmentacione gaudebit. Iam enim disposuit in alta mente sua, qualiter eam sublimet dote uaria. De antecedenti nunc dico, et perfectionem subsequuturam [1861 1Kb] omnipotenti Deo, cui cuncta sunt presentia, supplex committo.  Et quia tipus non est, singulariter enarrare, que preceptis eiusdem confirmata poteris uidere, hec sola assigno, que auctoritate, [1862 1Kb] carentia in posterum forsitan peritura timeo. Sancte [1853 1Kb] ac uictorisissime crucis partem cum ceteris sanctorum reliquiis, et altare aureum gemmis honorifice distinctum  et buxidem [1863 1Kb] auream, lapidibus preciosis ornatam, collectariumque cum inpensis propriis et eciam nostris decoratum, cum duobus turribulis ac argenteo bicario [1864 1Kb] , larga manu cesar nostre dedit ecclesie, quod a nobis non modo est obseruandum, uerum eciam aucmentandum. Sed quia de melliflua eiusdem pietate satis dicere nequaquam sufficio, de sua conuersacione, sicut proposui, ordinatim explicare studiosus anhelo [1865 1Kb] .

 8.  Iste annus , quo hunc attitulaui librum, natiuitatis mee quadragesimus est primus [1866 1Kb] , uel paulo amplius; in mense uero Aprili et 5  Kalendas Mai  decimus ordinationis mee introiuit annus. Et pridie in suburbio Gnezni archiepiscopi illius ecclesia cum mansionibus ceteris comburitur [1867 1Kb] . Et quia humana res omnis semper in dubio est, libet euomere antidotum illud periculosum, quod miser dudum absorbui, et nimis mihi hactenus id nocere persensi. In quadam curte mea Heslinge uocata, nocte una cum requiescerem, per somnum uidi turbam astare magnam, tunc de apposita mihi testa aliquid manducare cogentem; et ego hos persentiens esse inimicos, primitus contempsi [1868 1Kb] , ad ultimum uero in nomine Dei patris me istud percipere respondi. Quod cum eis multum displiceret, et hec inuisa congregatio id aliter fieri non posse uideret, quasi gemens laudabat, quia me  prorsus perdere conueniebat; et nisi tunc dominicum nomen inuocarem, sine perpetua salute manerem. Ex hac perceptione, ut mihi uisum est, omnigenarum specie herbarum mixta, pessimarum uarietates cogitationum sumpsi, que etsi me in diuinis laudibus maxime turbent, tamen auxiliante Deo, quem hiis preposui, ad opus infaustum raro aut numquam me perduxerunt. Sufficit autem inique eorum uoluntati, quod aliquam putant in me portionem habere. Sic enim alio tempore  iterum me signatum eminus hii uallantes: Custodisti te, inquiunt, bene? Et ego, me ita sperare, respondi; et subsequuntur: Sed non sic erit in fine. Illorum minas nec timeo, nec blandiciis credo, quia hec cum auctoribus suis uanitas est. Commissi quantitatem  mei admodum uereor, et ueraciter id scio, quod talis fantasia, quamuis corporaliter [1869 1Kb] appareat, per se hominibus non noceat [1870 1Kb] , sed cum peccando faciem diuinam a nobis auertimus, illorum uesanas manus nemini parcentes miseri incidimus, et ab hiis [1871 1Kb] protinus absoluimur, cum aut ipsi conuertimur, uel ab electis Dei uisitatione crebra fouemur. Si quis uero compos sui meditatur in lege Dei, non hic a talibus appetitur, sed potius timetur, non a se, sed ex eius, quem is diligit, sancta potestate; quia custos est Deus omnium semet ex toto corde semper amancium. Ego peccator et fragilitati mee per omnia conscius, quia summis consolationibus non innitor, quid mirum, si ab infimis  quacior? Et hec idcirco dixi ut tu, lector, mortalitate ac innata humanitate mihi consimilis, in hoc consensu me grauiter peccasse scias, et amminiculis  indeficientibus succurras. Heu mihi misero qui in hoc seculo multos spiritualiter adiuuare debui, nec hiis prosum, nec me tueri possum! Unde autem predicta temptatio  mihi euenerit, fidelibus tuis auribus infundo. Multis hominibus a predictorum uexacione hostium laborantibus subuenire studui, et propter hoc ad insidiandum mihi eosdem accendi uehementer, quamuis in malum proni sint semper. Spero autem in Deum omnipotentem ut non ad consumendum [1872 1Kb] me hiis tradat, sed post purgationem diram clementer eripiat.

9. Mense predicto et 18 Kalendas Mai Gero archiepiscopus et Bernhardus marchio in Wonclaua [1873 1Kb]  reconciliati sunt; et Liudherdus presbiter obiit [1874 1Kb]  . Godefridus quoque dux et Gerhardus  comes inperatoria potestate pacificati sunt. Bertoldus [1875 1Kb] autem, Munne ciuitatis inuasor, imperatorie potestati sponte sua cum suis fautoribus traditur, et eadem multorum pena protinus concrematur; et faciat Deus rex pacificus, ut numquam hec amplius eleuetur. Quam bene esset, ut habitatores regni illius, semper unanimes in malo, ad expletionem eius non haberent munimentum in aliquo! Nunc autem sunt, pro dolor! horum situs locorum, ut exposcunt mentes indigenarum. Inperator uero post longam inhabitacionem a Niumagun discedens, sollempnes rogacionum dies in Aquisgrani studiose celebrat; quibus transactis, Lanbertus, sancte Constanciensis [1876 1Kb]  ecclesie episcopus, 17 Kalendas Iunii obiit  . Hoc cesar, cum pentecosten in  Ingilenhem sumopere peregisset, comperiens, Rotherdum suimet capellanum prefate sedi prefecit. Quibus expletis, fit magna in Birgilum  principum confluentia, ut ibi corrigeretur per iudicia, quod diu uiciatum est populi istius neglegentia, et temeritas magna. Post hec Oddo comes predictus in presentiam inperatoris et Ercanbaldi archipresulis supplex ueniens, iniustam uxorem suam tribus sacramentis amisit. Baldericus reconciliatur, et promissio diuina obliuiscitur. Et transactis diebus paucis. Heinricus, qui marcam inter Ungarios et Bawarios positam tenuit, 8 Kalendas Iulii [1877 1Kb] fortis armatus obiit. Interea cesar ad Basulensem ueniens ciuitatem, exercitu collecto in Burgundiam properat.  Imperatrix autem ad dilectam sibi Capungam ueniens, manachicam ibi uitam ordinauit; indeque per orientalem Franciam profecta, Bawariam peciit  fratremque suum ducem Heinricum Ratisbone inthronizauit. Mense Iunio inequalitas eris hominibus multis eorumque utilitatibus diuersis admodum nocuit.

10. Eadem tempestate ecclesia mihi indigno commissa [1878 1Kb] multum, mea id exigente [1879 1Kb] culpa, sustinuit  dampnum. Namque misericors et paciens Deus noluit amplius inultum relinqui, quod crebra sui castigacione nequiuit prohiberi, percuciens eam in mansuetudine et non in furoris sui digna retributione: ministros utiles sibi hec perdidit, et facinus meum cotidie ingemiscit. In predicto et enim mense dedecus magnum eidem ac mihi [1880 1Kb] inlatum est ab ibrida Aethelberto [1881 1Kb] , qui curtem meam inuadere eamque frangere seruili [1882 1Kb] collectione presumpsit. Quod  uero hos [1883 1Kb] ad hec agenda inflammauerit, ueraciter explicabo. Secundi Ottonis larga benignitas, cunctis pleniter arridens, quendam forestum, inter Salam et Mildam fluuios et Siusili ac Plisni pagos iacentem, nostre concessit ecclesie, temporibus Gisileri antistitis et Gunterii [1884 1Kb] marchionis  . Post lugubrem uero nostre sedis destruccionem, regnante tunc tercio Ottone, Ekkihardus marchio forestum ad locum Sumeringi dictum acquisiuit, et cum eodem nostrum commutauit. Renouator autem nostre tunc dignitatis, rex Heinricus, cum maxima parte appertinentium, presentibus cunctis optimatibus suis, et confratribus hiis [1883 1Kb] Herimanno et Ekkihardo id defendere non ualentibus, iudiciaria lege hunc restituit. Cumque hic in nostre dominio ecclesie plus  quam duodecim annos  staret, et hunc Hirimannus comes 60 mansis redimere ex mea potestate nullatenus ualuisset, uisum est ei ut eum sibi et confratri super duorum proprietatem burgwardorum, Rochelinti [1885 1Kb] ac Titibutziem  , imperatoriis uendicarent preceptis, sperans antiquiorem nostram confirmacionem diu esse abolitam. Quod cum mihi is aperiret, id nil proficere sensit. Namque in Magadaburg et in presentia imperatoris nostri precepta utrisque ostenduntur, et munera nostrimet in omnibus priora esse conuincuntur [1886 1Kb] . Tandem predictus comes, presente suimet fratre ac id audiente, hec futur: Quicquid hactenus in hiis fecimus, non ob temeritatem aliquam, sed quam habuisse sperauimus iusticiam. Nunc autem id omittamus. Non longe post  Ekkihardus iuuenis, ac ideo inmaturis, in burgwardo  suimet Rochelenzi dicto arduas munitiones ad capiendas ibidem feras instinctu Budizlaui militis sui parat. Hoc ego postea comperiens, pacienter tuli, et ne sic agere uellet, per internuncium meimet, fratrem eius [1887 1Kb] postulaui. Herimanno quoque fratri suo hec cito questus, nil in hiis omnibus profeci, sicque stetit  usque post pascha. Et quia tunc eris serenitas et uie oportunitas conueniebant, et in has episcopatus mei partes numquam ueni, placuit mihi illuc pergere, hactenusque [1888 1Kb] ignota diligenter inquirere. Mense Maio , 6 Nonas eiusdem ac 6 feria ad Chorum  ueni, ibidemque populum confluentem confirmaui. Dehinc cum in ipso itinere predictum opus laqueis et retibus magnis firmatum uiderem, obstupui [1889 1Kb] ac quid inde fa erem  cogitaui. Tandem, quia hec instrumenta nullatenus mecum uehere potui, ex hiis partem incidi protinus iussi, rectoque itinere ad Rochelinzi [1890 1Kb] tendens, paucos illic confirmaui, et decimacionem, iniuste mihi abstractam et forestum banno omnibus interdicens, hec nostre assignaui ecclesie, facta pace. Tunc redii ad curtem supramemoratam, ibidemque 7 dies cum manerem, audiui, quod milites Ekkihardi meis minarentur sociis. Ibi tunc cancellarius  pernoctauit mecum, et a me hec comperiens, bene respondit. Postea congregationes multe mihi ad nocendum a predictis satellitibus facte, a nostris custodibus ad tempus bonum preoccupate sunt. Interim  nuncium meimet ad imperatorem Magontiam misi, pacemque eius supplex   pecii. Quam cum Ekkihardus ex sua parte promitteret, et frater suus diu a me desideratus a Polenia ueniens, dextera manu sua pacifica promitteret, uterque hanc non bene seruauit. Namque homines 6 flagellati ac depilati cum edificiis turpiter mutilatis approbant, qualiter tanti seniores ab aliis precaueri debeant. Satellites eorum more solito in me non modo exarsere, uerum etiam aliis melioribus nocuere. Archiepiscopum etenim Geronem in Wirbini et Sifridum comitem in Nicici  pecierunt, et in quantum eis placuit, abstulerunt.

11. Superbia seniorum [1891 1Kb] instigat furorem satellitum, et quia hiis sufficit [1892 1Kb] , equales sibi alios in hiis partibus esse non permittit. Si aliquis uicinus non sponte sua erga eos ex improuiso delinquit, non  est eis emendacio condigna acceptabilis, et post  recompensacio inuincibilis. Et per hoc flagellum uicini grauiter concuciuntur, ut non contra se, alii siue rectum habeant siue non, nequaquam eleuentur. Episcopatus in hiis partibus constituti ab eorum potentia sunt nimium depressi; et nos eorum procuratores, si contra Deum et iusticiam eius uoluntati eorum in cunctis satisfacimus, honorem et aliquam utilitatem habemus, sin. autem, contempnimur, et sic [1893 1Kb] , ut nobis nullus aut  regnet aut imperat dominus, depredamur. Nouus cornupeta antiquam legem bonamque consuetudinem hactenus florentem iam disrumpit, seque ceteris [1894 1Kb] elatiorem esse, ualenter ostendit; qui celitus ni cito deprimitur, nimis [1895 1Kb] insolentia intolerabilis solidatur. Dauiticam is ignorat sententiam, eunden sic dulciter  amonentem: Nolite extollere in altum cornu uestrum , et cetera [1896 1Kb] . Orat pro talibus idem psalmista sanctus: Auferes spiritum eorum, Domine, et defitient, et in puluerem suum reuertentur; et emittes spiritum tuum et creabuntur , et reliqua. Multum indiget memorie, qui nullatenus cognoscit se, cum is qui se iugiter considerat, sine famine bono nil ualeat. Ergo peccatores quique resipiscant, et ut se custodiant pauperibusque [1897 1Kb] misereantur, sumopere studeant. Ego in flagiciis miser et in facultatibus pauper, quamuis in utroque eiusdem ordinis uiros [1898 1Kb] precellam cunctos, tamen contumeliam superius memoratam non solus pacior sine illis [1899 1Kb] . De cepiscopis in diuersa huius mundi parte constitutis [1900 1Kb] ineffabileque detrimentum perpessis,  nil ad hec exemplaria introduco, quia absque omni honore, sola benediccione excepta, eos esse, grauiter ingemisco, et de hiis dundaxat disputare mihi [1893 1Kb] nunc tempus est, quid  apud modernos a conciuibus [1901 1Kb] suis similem uel, pro dolor! deteriorem subiere uindictam.

12. Bernwardus [1902 1Kb] , sancte Hillinessemensis ecclesie uenerabilis pastor, in tantum a Brunone exosus est comite  , ut militem suum Rim nomine uideret crine et tergo deprauatum, postque eundem secum iterantem ab Altmanno iuuene interfectum iacere. Swithgerus autem, alme Mirmingerdensis ecclesie antistes egregius, in sua curte a quodam [1903 1Kb] tirone ingenuo appetitur, et uillici [1904 1Kb] suimet cruore coram se occisi maculatur. Quid tales  persone umquam promeruere? Hii patres ambo pii fuerunt, et tamen dedecus hoc immeriti pertulerunt. Sed quia in superioribus de Suithgero presule nil sum, id peste letargica impediente, locutus, nunc hoc emendare congruum est. Hic Saxonia genitus, et in Haluerstidi ac in Magadaburg a puero educatus,  a tercio Ottone ciuitati predicte prepositus est; quam cum omni diligentia rexisset [1905 1Kb] , diuino munere fultus, polluit in diuersis uirtutibus. E quibus duas tantum res profero, quas testimoniis ueracibus approbare ualeo. Camerarius suimet cum pilleum quendam furtiue subtractum celare uoluisset, diligenterque a pio seniore rogatus nil profiteretur, cultellum supra mensa positum et ex animo benedictum sumere coactus [1906 1Kb]  quasi ignitum celeriter proiecit, reumque se nimis esse coram profitetur. Alio tempore quidam maligno arreptus spiritu, ui magna captus est, et in presentia predicti patris adductus; quem solui protinus iubens, baculoque solum se acriter inrumpentem uiriliter amouens, facto sancte crucis signo, diuina potestate  securum [1907 1Kb] exire fecit. Talis uir hec non sibi, sed illi, qui per eum tanta [1908 1Kb] est operatus, asscribens, uixit in Christo dies huic uite concessos, ministrans illo [1909 1Kb] fidelis seruus omni studio. Sedebat ille 16 an nos, magna semper, que uirtutem omnigenam perficit, infirmitate grauatus, et tunc obiit, in quo genuit, 13. Kalendas Decembris, Heinrico inperatore nostro tunc regnante 10 annos  . Huius successor Thiedricus, matertere meimet [1910 1Kb] filius, magnum dedecus ab Heinrico, Hirimanni [1911 1Kb] comitis filio, ut predixi  . perpessus est. Sed in hoc anno eadem commotio ad tempus sedata eleuatur. Heribertus, Coloniensis archiepiscopus, a predicto comite multa diu sustinuit incommoda, nec mirum, cum is matrem suam diutina teneret custodia. Insuper Meinwercus  presul a Thietmaro nepote meo, Bernardi ducis fratre, despoliatus est  .

13. Sed cur hoc totum explico, cum in nullo horum nec exemplar [1912 1Kb] bonum nec leuamen meum ullatenus [1913 1Kb] agnosco? Sacius est mihi, inceptis,  insistere meis; et dum hoc tracto, illam beati Iohannis uisionem in mente habeo: Primum ue abiit, et ecce duo post hec!  Nimis enim est miserabile, quod in superioribus sepe locis reuolui [1914 1Kb] . Sic in temporibus nostri lectoris ac inuicti defensoris Heinrici nil umquam tale accidit, quale modo detrimentum e nostro facinore emersit. Namque in Iulio mense ac 4 [1915 1Kb] Kalendas Augusti et in [1916 1Kb] feria  Mars seuit in uiscera, quod in perpetuum plangit mater ecclesia. Peciit enim  Aethelboldus [1917 1Kb] , Traiectensis episcopus, cum Godefritho duce, auxilioque suimet sociorum atque amicorum imperatricis nostre nepotem Thiedricum sepius in occisis militibus suis multum nocentem: et in insula quadam fit conuentus collecti exercitus. Hic uelociter ad pugnam preparatus, mortem quam  hosti minatur, pro dolor! patitur. Namque a Fresonibus [1918 1Kb] ex insidiis undique erumpentibus et a predicti iuuenis satellitibus ex inprouiso is circumuentus, dictu terribile! gladio [1919 1Kb] et aqua sine resistentium dampno uitam hanc finit. Episcopus autem in nauicula quadam uix fugit, ac dux ab hoste saluatus est [1920 1Kb] , et ut ueraces affirmant, plus quam tres [1921 1Kb] legiones interfectorum sunt. Omnis hec regio, defensore forti carens, piratas aduenientes timet, cottidie merens. Godefridus [1922 1Kb] comes occiditur, Iohannes autem optimus miles iacet, quem semper patria deflet  . Horum [1923 1Kb] consocii nobiles  et incliti hactenusque pugnantes dextra uictrici, nunc pausant sorte infelici. Luit corpus eorum, quod promeruit macula nostrorum; sed, ut  spero, gaudebit eorum anima, tam graui exacerbacione purgata. Sed ne stupeas, lector, talem casum, perpendas etiam ortum. Thiedricus ille infaustus predicti antistitis satelles fuit; hic in quadam silua Mirwidu [1924 1Kb] uocata  magnum habuit predium, quod sibi ex eiusdem parte iniuste ablatum fore, cuncti comprouinciales cesari in Niumagum queruntur. Unde cum consilio optimorum imperator episcopo Traiectensi hec loca precepit incendi et conclamantibus reddi; cumque seniorem suum iuuenis nefandus a mandatis talibus compescere nequiuisset, licentiam abeundi peciit, et se id prohibiturum esse promisit. Nec mora, factum est quod dixi plus causa nostri facinoris, quam pro merito uictoris. Hanc  ineffabilem ac nimis inuincibilem erumnam auium undiquessecus huc congregatarum et semet ipsas inuicem ungulis interficientium multitudo longe presignauit, eumdemque locum, quo isti postea oppetiere, preoccupauit. Quod Dauid sanctus monti Gelbe imprecatus est , huic insule ego nullius meriti semper exopto. Baldericus Leodicensis [1925 1Kb] episcopus obiit in Tiele eodem die  .

14.  In diebus illis in episcopatu meo septem mancipia fungos manducauere non rectos, et acri ardore succensi, celeriter mortui sunt. Et in mense Augusto  stella quedam iuxta plaustrum [1926-27 1Kb] nouiter apparens, radiis eminus emissis cunctos cernentes terruit  . Numquam enim  nostri memoria talis exoritur, et ideo unusquisque [1928 1Kb] hoc [1929 1Kb] admiratur, prodigium hoc esse,  timet uulgus, sed cum misericordia id finiri, fidelis sperat popellus. De hiis similibus clamat Ieremias ueredicus: Qui scit uniuersa, nouit illa; et adinuenit ea suimet sua prudentia . Stella hec que effulsit plus quam 14 dies uisa est. In prouincia Northuringun dicta tres lupi semper congressi, nec antea ex habitatoribus hiis uisi, hominibus multis atque pecoribus ineffabiliter nocuerunt. Hoc quoque indigena omnis uehementer expauescens, maioribus curat inpleri detrimentis. Beatus namque loquitur Gregorius: Multa debent mala precurrere, ut illa ualeant sine omni fine uentura nunciare. In supradictis omnibus desuper nobis ira celestis reuelatur, sed circumspeccione uigili [1929 1Kb] hec ab humana fragilitate non attenditur.

 15.  Iste [1930 1Kb] annus noua nuncupacione terre [1931 1Kb] mocio uel magna contricio ex rei ueritate appellari potest. Ineffabilis enim tribulacio mundo instabili exorta habitatores eius undique turbauit, cuius partem predixi, et tunc que preterieram alte gemitu tracto explicam. Balderici presulis et Cameracensis episcopi milites pene omnes predicta oppecierunt in insula, et in proximis tribus prouinciis non supererat una domus, ubi saltem non deesset habitator unus. Post tempora Caroli in [1932 1Kb] una die uel anno aliquid in hiis regionibus tale non accidit, sicut uetustas asserit. Quomodo umquam ceciderunt tales uiri absque dampno hostili? Sed nullus id miratur, qui hoc rite meditatur,  quia is nil potest pugnare, quem culpa sui grauis uindicta Dei nititur deprimere [1933 1Kb] . Hic inexuperabilis casus postea cito obliuiscatur; quia Godefridi ducis auxilio Athelboldus antistes cum Thiedrico hoste reconciliatur; et hoc uenit non ex uoluntate sua, sed ex necessitate summa. Non erat enim istius regionis ullus prepotens defensor, si amplius insurgeret inimicus acrior. Si damnum hoc ex consensu diuino factum est, quis potest ulcisci? sin autem, quis uindicatore insanabilior [1934 1Kb] illo? Nunc ut sanctus abba [1935 1Kb] Columbanus in morte magni inperatoris Caroli fecit, ita nos stringamus lacrimas precesque fundamus [1936 1Kb] proficuas.

16. Nec tacendum est, quod in Ruscia contigit lugubre damnum. Belizlauus namque eam grandi exercitu peciit, multumque ei nostro famine nocuit.  Mense etenim Iulio et 11. Kalendas Augusti predictus [1937 1Kb] dux ad  quendam fluuium   ueniens, ibidem exercitum suimet castrametari pontesque necessarios parare iubet. Iuxta quem rex Ruscorum [1938 1Kb]  cum suis sedens, futurum duelli inuicem condicti euentum sollicitus expectabat. Interim Poleniorum prouocacione [1939 1Kb] hostis presens ad bellum excitatur et ab amne, quem tuebatur, exinopinata prosperitate fugatur. Ex hoc rumore Bolizlauus extollitur, et consocios parari et accelerare rogans, fluuium, etsi laboriose, uelociter transcendit. Inimica autem acies contra turmatim [1940 1Kb] ordinata patriam defendere suam frustra nititur. Namque in primo conflictu cedit, ac numquam postea fortiter resistit. Ibi tum cesa est innumera multitudo fugiencium et parua uictorum. Hericus miles inclitus ex nostris oppetiit, quem inperator  noster in uinculis diu retinuit  . Ex illa die Bolizlauus optata prosperitate inimicos palantes insequitur, et ab incolis omnibus suscipitur multisque muneribus honoratur. Interea quedam ciuitas, fratri suo  tunc obediens, a Iarizlauo ui capitur, et habitator eiusdem abducitur. Urbs autem Kitaua  nimis ualida ab hostibus Pedeneis ortatu Bolizlaui crebra inpugnacione concutitur et incendio graui minoratur. Defensa est autem ab suis habitatoribus, sed celeriter patuit extraneis uiribus; namque a rege [1941 1Kb] suo in fugam uerso relicta, 19. Kalendas Septembris Bolizlauum, et quem diu amiserat, Zentepulcum seniorem suum, cuius gratia et nostrorum timore omnis hec regio conuersa est, suscepit. Archiepiscopus ciuitatis  illius cum reliquiis sanctorum et ceteris ornatibus diuersis hos aduenientes honorauit in sancte monasterio Sofhie, quod in priori anno miserabiliter casu accidente combustum est  [an. 1018, Aug.]. Ibi fuit nouerca regis predicti, uxor, et 9 sorores eiusdem, quarum unam prius ab eo [1942 1Kb] desideratam antiquus fornicator Bolizlauus, oblita contectali sua, iniuste duxerat. Ineffabilis ibi pecunia ei ostenditur, cuius magna pars hospitibus suis ac fautoribus distribuitur, quedam uero ad patriam mittitur. Fuerant in auxilio predicti ducis ex parte nostra trecenti, et ex Ungariis quingenti, ex Petineis autem mille uiri. Omnes hii tunc domum [1943 1Kb] remittebantur, cum indigenas aduentare, fideles sibi apparere, senior prefatus letabatur. In magna hac  ciuitate, que istius regni caput est, plus quam quadringente  habentur ecclesie et mercatus 8, populi autem ignota manus, que sicut omnis hec prouincia ex fugitiuorum robore seruorum huc undique confluencium, et maxime ex uelocibus Danis, multum se nocentibus Pecinegis hactenus resistebat et alios uincebat. Hac elatus prosperitate Bolizlauus, archiepiscopum predicte [1944 1Kb] ad Iarizlauum misit, qui ab eo filiam suimet reduci peteret, et uxorem suam cum nouerca et consororibus reddi promitteret. Post hec dilectum abbatem suum Tum [1945 1Kb] ad nostrum inperatorem cum magnis muneribus misit, ut suam amplius gratiam et auxilium acquireret, et se cuncta [1946 1Kb] sibi placencia facturum indicaret  . Ad Greciam [1947 1Kb] quoque sibi proximam nuncios misit, qui eiusdem imperatori bona,  si uellet  fidelis amicus haberi, promitterent; sin autem, hostem firmissimum ac inuincibilem fieri intimarent. Inter hec omnia omnipotens Deus assistat medius, et quid sibi sit placitum et nobis proficuum, clementer ostendat. In diebus illis Udo comes [1948 1Kb] , nepos meus, Hirimanum, cequalem sibi tam in nobilitate quam in potestate, cepit, et inuitum in suam municionem duxit. Ob hoc uereor aliquam filicem periculosam oriri, que uix aut nullatenus possit eradicari

17. De imperatore nostro nunc sermo mihi oriatur, qui de inuisa expedicione  reuersus , nil de promissis percepit, sed parum sibi renitentibus nocuit. Huius miles egreius atque fidelis, dux Thiedricus  , cum ab eo separatus  domum pergere uoluisset, a quodam seniore, Stephano [1949 1Kb] nomine, cesaris atque suimet, ut patuit, inimico, locis impugnatur abditis; et cum iam uictor existeret, milite in predam cadente, iterum initur, et pro dolor! superatus, cum paucis [1950 1Kb] effugit. Hec fuit ei in talibus secunda temptacio; et faciat Deus ut non eueniat illi tercia periclitacio. Imperator noster cum de his omnibus [1951 1Kb] efficeretur certus, unum in Sueuia regione colloquium de re publica habuit, et mox per Renum sollicitus descendit. Namque cooperatores eius et regni suimet columne maxima parte pro dolor! cecidere, sibique graue pondus occultum [1952 1Kb] fidei simulatores occultis resistere insidiis per extraneos nituntur, ut non liceat ei libertate congruenti inperare, eorumque  iniustam temeritatem [1953 1Kb] in aliquo minorare [1954 1Kb] .




ANNO DOMINI MuIII.
BRIDFERTUS RAMESIENSIS MONACHUS.





NOTITIA HISTORICA IN BRIDFERTUM.


Bridfertus, siue Britfrithus, Lelando cap. 136 Brightefertus, Saxo, Abbonis discipulus, monachus Ramesiensis, circa annum 1000, scripsit in Bedam De rerum natura et De temporibus, commentaria edita tomo I Bede Operum. Atque eodem pertinet Britferti Computus Latinorum, Grecorum, Hebreorum, Aegyptiorum et Anglorum, qui exstat ms. in bibliotheca Bodleiana. Eiusdem uitam sancti Dunstani, archiepiscopi Cantuariensis, an. 988, defuncti, edidit Henschenius in Actis Sanctorum 19 Maii, tom. Iu, p. 345. Preterea Ioannes Baleus, centur. 2, cap. 35, memorat eius librum De principiis mathematicis, et alium De institutione monachorum.





SANCTI DUNSTANI uITA Auctore B. presbytero ceuo, et teste oculato.






MONITUM.

Plures iique illustres scriptores Acta Dunstani conscripserunt, que indefesso labore conati fuimus nancisci. Ex his antiquissima sunt que aliquis Saxonicus apud Anglos sacerdos, qui nomen suum littera B solum significauit  inscripsit Alfrico archiepiscopo Cantuariensi, anno post obitum S. Dunstani octauo ad eam sedem promoto, ac dein anno 1006 e uita functo. Hic in prologo asserit se scribere que uel uidendo uel audiendo ab ipso didicerat, uel etiam ex eius alumnis, quos a tenella iuuentutis etate ad uiros usque perfectos, doctrinarum pabulis decenter instructos, ipsemet educando deduxit. Et num. 39, acturus de eius obitu: Arbitror, inquit, equum esse ut ea que uel egomet uidi uel audiui, iusta Dei admonitione stimulatus, pro posse caritatis enodem. Sed, quod dolendum est, quando deuentum est ad exhortationem triduo ante obitum in festo Ascensionis factam, reliqua deerant in peruetusto ms. codice, quem nos Roma anno 1662 reduces in celeberrimo S. uedasti Atrebatensi cenobio reperimus et descripsimus.



PROLOGUS. [1Kb]


Perprudenti domino archonti ALFRICO, omnium extimus sacerdotum B. [BRIDFERTUS] uilisque Saxonum indigena, alta polorum gaudia.

Te quidem, pastor precelse, ob enormitatem diuulgate peritie, propterque magnificam et placidam priuilegii dignitatem, ad insuperabilem mihi tuitionem  [ante] ceteros quosque, quamuis sint doctrina perspicui, excipiendam sacernam: qui quodam luculento competentis facundie calamo, decentis editui, almi scilicet Dunstani, merita monimenta protelare conarer, ni incepta gloriose uite ipsius preconia  omnemque huius opusculi definitionem  degeneri uitiorum stylo, ut cernis, attaminando fedarem. Quapropter primus pre ceteris huiuscemodi dedecus patula protestatione tue serenitati profiteor, meque adeo more aligerorum, qui se, priusquam profectionis uocem emittant, alarum plausibus flagellare uidentur, propriis uerborum uerberibus, tuis prouolutus genibus, exonerans affligo. Eatenus, inquam, ut quidquid hac in editione contra orthographie normam compositoris uitio usurpatum repereris, imperiali potentia abradere, ac ploranti pinnicula profluentis encausti in melius ab errore reformatum emendare precipias. Quin etiam utriusque ordinis in utroque sexu sagaces, hanc quoque  tenuem  nostri libelli segetem litterarum pedibus transmeantes, toto cordis intuitu, tuoque potius  suffragio, itidem facere permoneo; astu tamen, ne rari germinis seminaria incaute calcantes deprimant; neu interea  in annona depressa petitura olera penitus exstirpare nituntur, iusta potius plantaria, cum malis pariter secanti intercepta sarculo, eradicando precidant; sed exsecrabilia huius superficiei lolia, quodam leui conamine, passim per locorum spatia negligenter respersa, fundo tenus explodaut. Si hec mihi affectanti precamina  . . . concedenda persentio, satis gratiosa beneficia rependenda depromo; sin autem inuidis emulorum abdicamentis refutata temnuntur, ignoratur utique quid satius inceptem, quam ut propria falcicula, licet sit scabrosa,  mutilatione tenuatim obducta, propriam messem sudati laboris pro posse uirium piare procedam: si tamen quodam demonstranti digitulo corrigentis indicetur qua parte locorum inserta uitiabilis campi uituperia prouocatus incidam. Ergo quoniam causa inscitie id fieri quod uolo nequibit, id tandem quod queo uelle compellor. Hoc siquidem, ut  optatam prelocuti theologi  mentionem (quam lepido facilitatis eulogio, uel, si possim, summatim  rimatus, capitella omnemque proceram huiusce texture seriem, chrysidineo  schemate ac biformi [ nunc saltem satyrica fatuitate gressuque lapsandi quasi minus sapiens uacillando  incedam. Melius tamen tante uite uenustatem idoneis compositoribus  conscribendam reseruo; quia non summa profitente, quoquam in huius cosmi situ prestantior; ast personis omnibus, diuo carens dogmate, despectior. Nam e prudentibus neminem liberali eruditum ingenio propemodum pernoscis, qui tam deformi facundia in scribendis prologis, ut ego, uideatur abuti. Has tamen sequentes paginulas, paruo capacitatis fomite utcunque compositas, fidissima fidelium attestatione purgato  , si qua propria temeritate effigiata insignia in his me conseruisse diffidas, nisi forte que uel uidendo uel audiendo, licet intellectu torpenti, ab ipso didiceram; uel etiam ex eius alumnis, quos a tenella  iuuentutis etate ad uiros usque perfectos, doctrinarum pabulis decenter instructos, ipsemet educando deduxit. Acceptes, obsecro, sola septus connexione caritatis, horum apicellorum tenuem congeriem,  uix ebenina  titulatione styloque fuscanti concretam, contra omnes inuisorios emulos inuicta propugnatione tuendam, non fauorio deditam rumusculo, sed tue specialiter sublimitati collatam. In hac quippe litterali planitie, mentem magis spontaneam ambientis, quam agrestem componentis ignauiam, explorari  deposco: teque, sine tue offensionis molestia, moneo, tanti Patris uirtutibus informari, exemplis eius instrui, moribus muniri, disciplinis iustificari: ut cuius exstitisti successor in terris, eius merearis perennis esse confessor in celis, largiente Domino nostro Iesu Christo, qui cum ceterno Patre sanctoque Spiritu uiuit et regnat Deus, per omnia secula seculorum. Amen.



CAPUT PRIMUM. Ortus, educatio, studia, mora in aula regis, et inde expulsio.


2. Cum multorum temporum a uero cultu Christiane religionis uacua transissent curricula, quibus uetusto errori ritu gentilitatis gens Anglorum magis quam Christo Creatori cunctorum mancipari decernebat, misericors Dominus, ne factura sua, laqueis irretita diabolicis in eternum damnata periret, salutis eterne remedium eiusdem cecitati prospexit, ac uenerandum Patrem Augustinum  , a beato papa electum Gregorio, ad huius partes patrie miseratus destinauit: qui sagaci mentis ingenio inde conuersam plebem fidelium, heredem sociaret beato contubernio angelorum. Mox igitur ut uir Dei  inter inscie nationis uepres sulcum celeberrime doctrine uomeremque Dei uisitationis infixit, et triticeum sancte Trinitatis semen inseruit; sic uipereum pereuntis lolii germen ab hac exstirpauit, ut ulterius dumosi ruris rudera in ea pullulare prohiberet, et dignos Deo penitentie fructus documento pariter et exemplo debere offerri demonstraret. Itaque, qui ante eam spreuerat, credidit Domino uniuersus Albionum populus, et adiunctus est per uere fidei agnitionem Deo suo. Hic autem, sine cuius sollicitudine parui non succumbunt passeres, curam optime prouentionis ob sue statum conditionis ipsi deinde adhibuit. Elegit namque uenturis ad se exinde liberis nutritios, reges, pontifices, duces, decanos, prepositos, ceterosque Ecclesie sue rectores,  qui post emensa singulorum spatia gregem Deo renatum sub pacis custodia regerent cum iustitia.

3. Inter hos precipuos regie prelationis uiros, quem Christianissimi et orthodoxi multi regnando  precesserant, quorum nunc nomina difficultas non sinit rimari per singula, gloriosus rex Aethelstanus  annis succe lentibus est rex Anglorum annumeratus. Huius igitur imperii temporibus oritur puer strenuus in Westsaxonum finibus  : cuius pater Heorstanus  , mater uero Cynedrydis uocitatur. Quem pii parentes, sacri baptismatis undis renatum, Dunstanum uocauerant. Creuit itaque puer, et effectus est tam Deo quam hominibus charus. Erat autem quedam regalis in confinio eiusdem prefati uiri insula, antiquo uicinorum uocabulo Glastonia nuncupata, latis locorum dimensa sinibus, piscosis aquis stagneisque circumducta fluminibus, et plurimis humane indigentie apta usibus, atque sacris  Dei dicata muneribus.  In ea siquidem ipsius loca primi catholice legis neophuti antiquam  Deo dictante repererunt ecclesiam, nulla hominum arte constructam, imo humane saluti celitus paratam: quam postmodum ipse celorum Fabricator multis miraculorum gestis multisque mysteriorum uirtutibus, hanc sibi sancteque genitrici sue Marie consecratam fore demonstrauit. Huic etiam aliud addiderunt opere lapideum oratorium, quod Christo eiusque apostolo S. Petro dedicauerunt. Porro dehinc uniuersorum circumquaque fidelium frequentia colebat, et iam dicte insule pretiosum locum humiliter frequentabat. Contigit ergo huiuscemodi causis predictum uirum Heorstanum, comitante secum beato puero Dunstano, transire Glastoniam, et cum inibi causa orationis pernoctarent,  ecce suauissimi soporis felicem obtexit pausatio puerum uiditque mentis excessu quemdam senem niueo candore uestitum, per amena se sacri templi atria ducentem, ac monastica edificia, que post per eius pastoratum edificanda fuerant, demonstrantem, eo ordine quo nunc statuta referuntur fuisse.

4. Postea uero religiosi pueri Dunstani parentes sacris eum litterarum otiis contulerunt studentem: cui confestim Dominus tantam in his largitatis sue conferre dignatus est gratiam, ut cetaneos quosque precelleret, et suorum tempora studiorum facili cursu transiliret:

Sed quod contulerat sibi signum summa Maiestas,
 In studiis ipsis paruo pro posse patebo.
Contigit hunc laborare diu nam febribus arctis,
In tantum ut phrenesis morbum pateretur amarum,
Immemor atque sui per deliramenta nugarum,
 Plurima uerborum uacuo iactasset ab ore.
Cladibus his fessus committitur et mulieri
Cuidam, que tenero tunc suppeditaret alumno,
Et curam gereret sub ea ne peste periret.
At memorata lues puerum super alta premebat,
Ut uelut exanimis iacuisset ad ultima stratus.
Omnibus et membris fieret quasi iam moriturus.
Cumque diu sic mole mali grauaretur operti;
Ecce repente mouens abiit  , propereque resurgit,
Fustem ac surculeum rapuit tunc forte repertum;
Quo cum percutiens ambabus partibus auras,
A canibus rabidis quasi se defenderet, ibat.
Sic quoque nocte ferunt ut ad usque peribola templi
Soliuagus properaret, et inde ueniret ad altos
Ascensus graduum, quo scandere summa solebant
 Artifices operum, qui cum discrimine grandi
Ipsius, heu timidi! texere cacumina templi.
Illic, ut ualidus, summam conscendit in arcem,
Et nimis incaute super hac stetit atque meauit.
Sed Domini pietas rapuit de fastigiorum
Casibus insontem; ponens quoque inde deorsum
Incolumem membris, saluum, sanumque locatum
Intus in hoc idem templum, de culmine uectum;
Quo duo custodes pariter de more cubabant,
Ut simul inter eos pausaret tertius ille.
Ipse tamen nesciuit, qua ratione ueniret,
Excogitare modum, uiuensque sub ethere quisquam.
Ostia nam templi nulli patuere meanti,
Arcuit ast eadem ferrum sub cortice durum  .
Optime nunc lector, celeri sermone fatere,
 Quid tibi ueridico uideatur in hoc pusione:
Si talem dubites superum conscendere templum;
Qui hic clausis foribus pro saluatione ruine
Conditur in templo,  redimat de labe maligna
Postea perplures et mittat ad ethera turmas,
Dogmata distribuens, nec non exempla relinquens.
Exsurgat patiens humilis, ruat atque superbus.
Nam quanto erat crescendo sublimior, tanto acuitatis ingenio locupletior; quantoque roticulis annorum maturior, tanto Dei dilectione feruentior; quanto uero in diuinis laudibus assuetior, tanto perseueranti animo instantior.

5. uidentes itaque parentes prenominati tantam sui excellentiam filii, dignum sibi clericalis   imposuere censuram officii, inque famoso Glastoniensi Ecclesie sociauerunt cenobio; quatenus ibidem die noctuque Deo Deique genitrici deseruiret Marie, tempore continuo. Iamque disciplinis innexus  Deificis, florentes sue pubertatis annos euicta iuuentute calcauit: et iustus in domo Dei sui, sicut cedrus Libani, uigoribus uirtutum floruit: inque diuinis plantatus atriis, incrementi sui robora singulis diebus protendebat ad sidera. Interea tam magna sue constantie fama regis in palatio patuit, ut longe lateque magnificis rerum laudabilium diuulgaretur indiciis. Non autem huius mundi uanos captabat fauores, sed copiis uirtutum preuentus illam eterni Regis gloriam ab intus gestabat, quam sibi pollens sapientia, docto digito donorum spiritalium, uarietate etiam studiorum, nec non gemmante nitore aureorum ornatuum, dictauit. Nam multa sacrorum et diuinorum uoluminum prata, uelut apis ingeniosa, sic rapido cursu capacis ingenii peruolauit,  ut mentem potius quam corpus diuinis reficeret lectionibus, et receptaculum casti pectusculi, sancti Spiritus flatu perfusum, gustu nectareo deuote suppleret sensum. Porro Hiberniensium peregrini locum, quem dixi, Glastonie sicut et cetere fidelium turbe, magno colebant affectu, et maxime ob B. Patricii  iunioris honorem, qui faustus ibidem in Domino quieuisse narratur. Horum etiam libros recte fidei tramitem philosophantes diligenter excoluit, aliorumque prudentium, quos ab intimo cordis aspectu Patrum sanctorum assertione solidatos esse persensit, solubili semper scrutamine indagauit. Ita uero uite sue studium cercebat, ut quotiescunque diuine Scripture libros scrutaretur, Deus cum eo pariter loqueretur; quoties autem, curis secularibus  solutus, orationum otiis mulcebatur, ipse cum Domino pariter fari uideretur.

6. Igitur dum hec exercitia bonorum operum secum agerentur, nonnulli propriorum sodalium et palatinorum, tum quam maxime uero consanguineorum suorum, qui salutiferis actibus eius inuidebant, sancte uinee uitem palmitemque, ad celestia regna tendentem, beatum uidelicet Dunstanum in Christo pollentem, linguis acutis serpentium morsibusque dirorum dentium, ut hirci setigeri, rodere uel precidere conati sunt. Conflabant enim sub liuido antro neuosi pectoris inopinatam in eum scabiem mendacii, dicentes illum ex libris salutaribus et uiris peritis, non saluti animarum profutura, sed  auite gentilitatis uanissima didicisse carmina, et historiarum friuolas colere incantationum nenias. Huic autem morbo mendacii beatus tiro semper Christum opposuit, qui omnia, antequam fiant, nouit: in cuius persona benignus propheta Dauid, et fidelissimus eius testis, oraculo preuentus Spiritus sancti, in falsos auctores Dominice passionis ita inquiens, ait: Insurrexerunt in me testes iniqui, et mentita est iniquitas sibi . Et iterum: Qui querebant mihi mala, locuti sunt uanitates, et dolos tota die meditabantur . Et  ipse Dominus in Euangelio ait: Beati eritis cum uos oderint homines, etc. , Et auditoribus suis: Si de mundo fuissetis, mundus quod suum erat diligeret; quia uero de mundo non estis, sed ego elegi uos de mundo, propterea odit uos mundus . Itemque: Beati estis cum maledixerint uobis homines, et persecuti uos fuerint, et dixerint omne malum aduersum uos, mentientes propter me. Gaudete in illo die et exsultate, quoniam merces uestra copiosa est in celis . Hac ergo seruus Dei Dunstanus firmissima sponsione confortatus, uelut homo surdus et quasi uocem obiurgationis non curans, effectus est: cum uix unquam canibus contra se latrantibus aperuerit os suum per amare increpationis eloquium. Ipsi uero in machinamento malitie  perseuerantes, criminati sunt illum falsa quadam obiectione coram rege, impetraueruntque ut ab eorum consortio pelleretur: quem, si sane mentis essent, unice dilexissent. Deinde atrocissima impietatis preualescente rabie, rapientes insontem quadrifidis membris, uelut ouem patientem, manibusque ac pedibus restrictum, proiecerunt in lutulenta palustrium loca: et ut eum in furoris sui dementia contemptibiliorem efficerent, pedibus superimpri mebant: quousque, secundum uoluntatis eorum malitiam, in fetenti uolutabro dehonestarent. Illis autem recedentibus, uix ipse e palude fluminis quasi depicatus surrexit: et ad quemdam amicorum, uno inde distantem milliario, ut ibi se ablueret, uenire disposuit. Occurrerunt uero illi canes eiusdem acerrimi:  et quoniam luto deturpatum, magis monstrum quam hominem putauerunt, crudeli latratu hunc inuaserunt: tamen ut blandientis uocem audierunt, mox  illius ex eo tantummodo reticentes agnouerunt. Tunc ille secum ex profundo cordis suspirio ingemiscens, ait: O seua propinquorum meorum uesania, in caninam seuitiam de dilectionis humanitate mutata! Nam irrationabilis canum natura humanitatis mihi dilectionem cauda blandienti exhibuit: propinquitas uero humanitatis oblita, canum mihi infestantium seueritatem inseruit; sic improbus ordo amborum in utrisque mutauit iustam uiam.



CAPUT II. Monachatus S. Dunstani. Gesta et pius obitus Aethelflede uidue. Antiphona ex cithara prolata.


7. Intellexit igitur ille auitus humani generis inimicus, memoratum iuuenem, per sinistros nuntios inuidorum sodalium quos miserat, prauis uoluntatibus suis parum cessisse, quibus in eum insidiantibus armis dimicare inchoauit; sed quanta sibi tentamentorum luctamina ingesserit, sequens libelli huius pagina partim intimabit. Primum enim mulierum illi iniecit amorem, quo per familiares mulierum amplexus mundanis oblectamentis frueretur.  Interea propinquus ipsius Elphegus  , cognomine Caluus, presul quoque fidelis, petitionibus multis et spiritualibus monitis eum rogauit ut fieret monachus. Quod ille instinctu prefati fraudatoris renuntians, maluit sponsare iuuenculam, cuius quotidie blanditiis foueretur, quam more monachorum bidentinis indui panniculis. Ut autem uir Dei uerba abnuentis audiuit, mox ex imo pectoris suspirio petiuit regna superna regentem, quatenus illi inferret correctionum suarum iudicia, ut cuius monita temneret acriter agnosceret: quod, Deo misericorditer fauente, in parui momenti spatio factum comprobatur fuisse. Eo namque modo turgentium uesicarum dolor intolerabilis omne corpus ipsius obtexit, ut elephantinum morbum se pati putaret, et spem uite  proprie penitus non haberet. Tunc festinanter, magno angore correptus, misit, et ad se pontificem, iam ante a se spretum, humili prece uocauit, et obedire se uelle eius salutaribus monitis nuntiauit: at ille uisitando ueniens, consolatum et emendatum Deo monachum consecrauit.

8. Pius igitur et misericors Dominus seruum suum Dunstanum ab amore mulierum taliter miseratus retraxit: qui  Ioannem apostolum et euangelistam specialiter sibi dilectum a thalamis nuptiarum reuocauit. Cum hac ergo Dei correctione, et beati antistitis Elphegi documento salutari, amoris effectus esset intelligentie, nonnunquam post eiusdem pontificis almitati, gratia saluberrime doctrine causaque parentele, sedula adherebat  continuatione. Interea religiosi Wintoniensium  ciues inuitarunt eumdem Dei pontificem ad quamdam noue ecclesie dedicationem, quam in sua ciuitate Wintonia, qua regimen presulatus ipse tenebat, pro summi Numinis reuerentia condiderant, in parte meridiana popularis platee, que nunc ecclesia occidentali parte omnibus ecclesiis uicinior perhibetur esse. In huius consecratione adfuit inter alios plures cum pontifice etiam Dunstanus, cum precipuis unus. Qua dedicata cegerunt more humanitatis uirum uenerandum cum suis ad parata caritatis conuiuia, letum diem pro tanti uiri ueneratione proque consecrationis ducentes celebritate. Pontifex autem post gratiarum actiones cum suis imminente iam nocte  surrexit, et data benedictione conuiuantibus tam uiris quam feminis, Deum benedicendo, ad propria remeauit; et uenerunt incedentes per uiam ad ecclesiam B. pape Gregorio consecratam; ibique subsistens episcopus dixit B. Dunstano: Compleamus hic apud oratorium sancti Patris nostri Gregorii nostram completorii horam. Et accesserunt, post uoces orationum, iungentes capita sua in unum: quo confessiones suas solita consuetudine uicissim proderent. Qua peracta dum daretur ab episcopo delictorum remissio, lapis permagnus ab alto ere irruit, et, parcente Domino, inter utraque capita uehementi  lapsu in terram corruit; tantumque tangens capillos utriusque capitis, nullum eorum lesit; quem, ni fallor, ille malignus cuiusque iusti operis inimicus, ex improbitatis sue iaculis furendo deiecit, quasi geminam iram in utrisque foret ulturus.

9. Contigit autem iisdem temporibus quemdam Glastoniensis Ecclesie diaconem, nomine Wulfredum, mortem subiisse temporalem: qui B. Dunstano, tempore dum uiueret, prelatus  pariter exstitit et familiaris amator. Hic ergo non admodum lengo tempore post discessum apparuit ei gaudens, multa de celestibus incognita, insuper etiam omnem seriem uite sue, sueque future etatis, et euentuum bonorum malorumue fata definiens. Auditis uero beatus uir tantis mysteriorum luminibus, talibusque  ineuitabilibus uite sue casibus, ait in excessu mentis positus: Si que certo relatu affirmas uera sunt et credenda, unde cognoscam? Quibus signis patule demonstrationis illa mihi patebunt? At ille duxit eum in atrium templi, quo corpora defunctorum humata quiescunt, digitoque demonstrauit australi ecclesie parte locum inconuulsum, et dixit: Quia hec, que tibi retuli, uera sunt, euidenter scito quia hoc in loco ante triduum presbyter quidam sepelietur, et nondum infirmatur; corpusculum uero eius ab occidentali parte templi presentis tumulandum deferetur. Ad hanc uisionis uocem beatus expergefactus Dunstanus, postque horam primam diei memor mire reuelationis, cum quibusdam in prenotatum sibi spiritualiter cemeterii locum uenit,  nec non accipiens lapidem unum iactabilem, in eum proiecit, hocque addidit: Si uera sunt que in somnis uidi, quidam presbyter hic ante triduum debet humari. Porro recedentibus illis uenit cuiusdam Aethelflede, nobilissime ac religiosissime matrone, magister et sacerdos cum alio sociorum contuberbernio, et obtinuit sibi inter aliqua eloquiorum famina eumdem locum in sepulturam, dicens: Cum mortuus fuero, hic, precor, sepelite me. Erat siquidem ipse multorum testimonio adhuc in corpore sanus; sed cum inde post paucum abiissent, graui morbo finitime uite sarcinatus est. Deinde in nocte futura extremum spiritum Christo Domino commendauit, et ante triduum in ipso sue electionis  loco, qui B. Dunstano prius assignatus fuerat, sepultus est.

Tunc Domini seruus sensit per secula faustus,
Talibus ex signis fuerant quia cuncta futura,
Que sibi iam dictas Wulfred sermone ferebat:
uisibus atque istis humilis sapiensque beatus,
Felix et ualidus, cautus, castusque refulsit,
Ante Deum uel ante homines per tempora uite.

10. Nunc ceptum sermonem paulatim differendo intermitto, donec quedam breuia uerba, que omittenda non autumo, paruo proferam eloquio. Erat namque quedam prediues matrona, regali ex progenie  orta, sed strictis nodis diuine religionis innexa, cuius nomen breui mentionis attactu nuper contigimus. Hec post amissum uirum, uitam ducere uidualem  pro uirium qualitate desiderans, casulas sibi commanendi in affinitate sacri templi ad plagam occidentalem constituit, ut pro regni celestis desiderio ibidem Domino Iesu Christo die noctuque non desisteret famulari. Huic uero semper beatus adherebat Dunstanus, qui hanc pre ceteris modis mirabilibus adamauit; eiusque, causa religionis simul etiam propinquitatis, egestatem sedulo subleuauit. Non est autem nostre possibilitatis enarrare per singula uerborum eloquia, qualem uel quantam se in diuinis prepararet obsequiis. Dominus tamen omnium inspector secretorum, tam in ultimis mete  sue temporibus, quam etiam dum in hoc mundo deguit, cuius esset meriti declarauit. Hec igitur omne semen regium, de quo ipsa nobilitatis originem duxit, intimo caritatis ardore dilexit: ideoque gratia dulcedinis de suis sepe rebus regibus ministrauit. Ex hac ergo pia consuetudine glorioso regi Aethelstano prandium quod potuit obuia preparauit, quia hunc causa precaminum Glastoniam uenisse presciuit. Scientes uero ministrationis regie preuisores quod dedisset rex nepti sue diuertendi ad se promissam, uenerunt die precedenti ad uidendum si omnia paratuum ministeria habilia fuissent uel apta. Et conspectis omnibus dixerunt ad illam: Uniuerse ministrationis sufficientiam habes, si tibi medonis  liquor non defuerit. At illa: Non  patiatur domina mea, sancta Mater Domini mei Iesu Christi Maria, ut ille mihi uel quid in regia dignitate deficiat. Et hec dicens, antiquam Dei genitricis Marie ecclesiam quantocius intrauit, seseque ibi rogatura prostrauit, diu deposcens superni Regis opulentissimum sibi adesse supplementum, ad augendam regis ministrationem. Quid ergo? uenit rex stipatus multo comitatu ad tempus prefinitum; et post precum missarumque celebrationes letus inuitatum introiuit ad prandium. Et tunc quidem in primo propinatu exhausere illud uas medonis, ad unius palmule mensuram: et sic postea, Deo augente et beata promerente matrona, nil minuens substitit, pincernis, ut assolet in regalibus conuiuiis, cornibus  scissis aliisque indiscrete quantitatis uasibus totum diem propinantibus. Quod dum mirabile factum rex ipse relatu ministrantium audisset, ait mente immutatus ad suos: Peccauimus, nimis hanc famulam Dei superfluitate multitudinis nostre aggrauantes. Et surgens, salutata nepte, subit uiam suam.

11. Cepit autem hec famula Dei, transacto beati certaminis cursu, proximante iam fine, ex humano  iure grauiter infirmari: cui B. Dunstanus causam prouidendi solers exhibuit, et quasi propriam matrem unice custodiuit. Contigit ergo his impedientibus curis, ipsum horis uespertinalibus abesse, et cum psallentibus more solito non fuisse cateruis: ipso tamen finiti diei crepusculo, cum se sequentibus scholasticis, ibat ad iam obseruatam ecclesiam ut tardatum compleret officium. Et dum foris ante ostium ecclesie psallendi gratia staret, uidit eminus ex orientis celi climatibus prorumpentem niueam columbam, mira pulchritudine et noua specie renitentem. Erant uero extremitates alarum suarum igni scintillanti consimiles, et quibus uolatus fulminei  ictuantibus pennis sparsim fundebantur per era: que ad beate matrone atria celeri meatu conuolauit.  Beatus autem Dunstanus, infirme amice non immemor, continuo perpletis psalmodiis regressus est, et ueniens audiuit illam intra suorum septa uelaminum, seriis sermonibus, quasi cum quodam familiari amico, per uices uerborum sermocinantem. Accessit ergo humane ad confidentes ancillulas obseruatrices domine sue, et mirans, cum quo loqueretur, interrogat. At ille se nescire dixerunt; sed: Antequam tu, inquiunt, uenires, immensi splendoris iubar totum hoc cubiculum rutilando repleuit; et postea, cessante lumine, ipsa  loqui erga loquentem non cessauit. Tunc quidem paulatim et ipse spectando resedit, donec illa quodammodo a loquela quiesceret. Et dum ea etiam ab eloquio quieuisset, mox ad illam reiectis uelaminum  anfractibus intrauit, et cum quo loqueretur ipsam familiariter interrogauit. At illa dixit ad eum: Tu quoque illum, antequam huc uenires, uenientem uidisti, et nunc cum quo sim locuta interrogas? Ipse enim mecum loquebatur, qui tibi psallenti dum stabas ante ostium ecclesie, apparuit: qui et mihi modo omnem exitus mei rationem per ordinem nuntiauit. uobis tamen amicis meis non est admodum necesse contristari de me, quoniam mihi morienti Dei mei misericordia obuiabit  , et paradisi gaudia misericorditer intrare concedet. Tibi autem, quasi singularis amice ministro, id operis impono ut tu quoque mane mature mihi facias balneas accelerare, et funerea uestimenta que mecum sum habitura  preparare, postque corporis lauationem missas celebrare, et mox tempore participationis sacri sanguinis corporisque Domini nostri Iesu Christi communionem accipere, ut sic eodem momento uiam uniuerse nationis, Domino ducente, incedam. Quod ille instantissime, parens in omnibus beate matrone preceptis, ne ultimam preuisionis sue custodiam, tedio quoque tarditatis submissam, torpenti cure committeret, adimpleuit. Sed et illa quod sibi  de se in nocte hoc in die futurum  ordine quo predixerat certissime compleuit; ita inquam, ut post misse mysterium, post saluberrimum Eucaristie gustum, ipsa pariter cum finita missa uitam felicem in Domino Iesu Christo finiret.


Tunc preuisor ouans, animam cum sorte propinqua,
Commisit Domino, tumulans sub honore cadauer,
Et sua dat sanctis, sicut antea ipsa uolebat
Corpore dum uixit. Sed et assecla liber abibat,
Optans hoc, Domini requiescat ut in suauitate

12. Hic etiam inter sacra litterarum studia, ut in omnibus esset idoneus, artem scribendi, nec non citharizandi pariterque pingendi peritiam diligenter excoluit, atque, ut ita dicam, omnium rerum utensilium  uigil inspector effulsit. Quapropter nobilis quedam matrona. Aedelpyrm nuncupata, quodam momentulo uocauit eum familiari precatu ad se, quatenus ille ad diuinum cultum quamdam stolam sibi diuersis formularum schematibus ipse prepingeret, quam postea posset auro gemmisque uariando pompare. Quod cum ueniendo fecisset, sumpsit secum ex more citharam suam, quam lingua paterna harpam uocamus, quo se temporibus alternis mentesque ad se tendentium iucundaretur in illa. Tunc quippe quadam die post prandium, dum ad iterata opera tam ipse quam predicta matrona cum suis operatricibus reuerterentur, ex euentu mirabili contigit ut hec eadem beati tironis cithara, pendens in cubilis pariete, audientibus cunctis sponte sua, sine  tactu cuiusquam, iubilationis modulum alta uoce personaret. Huius enim antiphone melodiam concinendo personuit, et ad finem usque serie cantando perduxit: Gaudent in celis anime sanctorum, qui Christi uestigia sunt secuti; et quia pro eius amore sanguinem suum fuderunt, ideo cum Christo regnabunt in eternum. Quod cum audissent, perterriti tam ipse quam memorata matrona, omnesque operatrices ipsius, obliuiscentes omnino operum in manibus, attoniti sese inuicem aspiciebant, satis mirantes quid illud mirabile gestum noui prefiguraret exempli.



CAPUT III. Res geste sub Edmundo rege. Abbatia Glastoniensis suscepta; demonum insidie euitate.


13. Deinde autem defuncto rege Aethelstano  , et statu regni mutato, regis succedentis, Eadmundi scilicet, sublimitas B. Dunstanum, qui uite probabilis et lingue exstiterat erudite, conspectibus eius adesse precepit, ut etiam ipse inter regios proceres et palatinos principes annumeraretur electus. His ille imperis temere non resistens, sed memor potius Domini precepti, que regis erant regi, que autem  Dei Deo reddere festinauit . Similiter autem, B. Iacobi  apostoli admonitus iussione, omni humane creature maximeque potenti se subdere non cessauit, siue regi quasi precellenti, siue ducibus tanquam ab eo missis, ad uindictam malorum, laudem uero bonorum, etc. . Non minus uero, ni fallor, B. Pauli apostoli infra comminiscens, qui ait: Omnis anima potestatibus sublimioribus subdita est: non est enim potestas, nisi a Deo: Que autem sunt, a Deo ordinata sunt; itaque qui resistit potestati, Dei ordinationi resistit; qui autem resistunt, ipsi sibi damnationem acquirunt . Et iterum: Reddite ergo, fratres, omnibus debita; cui tributum, tributum; cui uectigal, uectigal; cui timorem, timorem; cui honorem, honorem ; et  item huic eidem apostolo in ipsa sua electione Dominus dicebat: Durum est tibi contra potestatis mee stimulum calcitrare . Hec enim et his similia sacrarum Scripturarum precepta B. Dunstanus in sinu cordis sui diligenter abscondit, ne peccaret Domino; sed in mandatorum eius eloquia, faucibusque ipsius super mel et fauum dulciora , lucernam ueri luminis pedibus suis, quibus uias Domini ambularet, disposuit  . Et postquam se mandatis Dei sui cordatius edoctum uel illuminatum agnouerat, iurauit secum et firmiter statuit in cordium suorum secretis, custodire fine tenus iudicia iustitie sue, ut idem Dominus de hac eadem sententia alibi dicebat: Qui perseuerauerit  usque in finem, hic saluus erit . Et iterum: Esto fidelis usque ad mortem, et dabo tibi coronam uite . Sic namque, quamuis laboriose, una cum sublimibus in regali palatio diu degebat, binas habenas sacro moderamine tenens, legis uidelicet et theorice, nec non et practice uite. uidentes uero nonnulli commorantium militum hanc conuersationis  sue constantiam, ceperunt eum unica caritatis dulcedine uel germanitatis amore diligere. Perplures autem e contrario, nebulosis mentibus obducti, cepere eumdem Dei uirum amarissimo odio uanitatis detestari, et prosperitatibus ipsius morte tenus inuidere. Hi nimirum exsecratores, in augmentum malitie sue, quoscunque alios poterant, ad persequendum etiam famulum Dei  deposcebant. Tandiu enim circa illum torserunt funiculum iniquitatis eorum, seipsos potius in eo nexuri quam illum, ut ipsum regem infectum uitiis ipsorum attaminarent, et credulum fallaciis eorum efficerent: qui continuo, ut prius fuerat ab iniquis instructus, magno furore permotus, iussit eum, ablata dignitate, etiam omni honore priuari, et sibi seni moratum  ubi uellet, sine se suisque conquirere. Erant autem apud Ceodrium  , ubi hec  facta fuerant, uiri uenerabiles, regni uidelicet Orientis  nuntii, cum rege tunc hospitantes: quos ille, quasi iam exsilio deputatus, aliud sibi ignorans consilium aggressus est, id orans ne se relictum a rege ipsi desererent, sed secum ad patriam quamuis ad incolatum perducerent. At illi mestitie ipsius compatientes, spoponderunt ei queque regni sui commoda, si secum comitaturus adiret.

14. Ibat itaque rex mox altera die, quo se una cum suis more solito iucundaretur uenabulo: et dum ad siluas uenaturi perueniunt, diuersos calles nemorosorum tramitum certatim arripiunt. Et ecce ex multimodo corniculantium strepitu canumque latratu, multi ceruorum leuem fugam inierunt: ex quibus rex solus cum canum caterua unum sibi uenaturus  excepit: et hunc diu per diuersa deuia equina agilitate canumque insectatione fatigauit. Est autem ibi in proximis leis Ceoddis, quoddam inter alia plura precisi montis precipitium, mira quidem et immensa profunditate deuexum: ad quod idem ceruus, nescio quo pacto, nisi ex Dei et occulto arbitrio, fugiendo deuenit; et preceps sese in ima eiusdem precepitii una cum canibus sequentibus demersit, et particulatim attriti in mortem pariter corruerunt. Similiter autem et rex sequens ceruum et canes, cum magno uolantis equi impetu uenit, et statim uiso precipitio cursum accelerantis equi, quantum quibat uiribus, retinere conatus est. Sed quoniam colli contumacis et rigide ceruicis erat,  non potuit. Quid multa? Omni spe uite sue ablata, in manus Dei sui animam commendauit, dicens tamen intra se: Gratias tibi ago, Altissime, quod me non memini aliquem his diebus lesisse, nisi solum Dunstanum: et hoc prompta uoluntate et uita seruata reconciliatus sibi emendabo. Ad quod dictum, beati uiri meritis, restitit equus  in ultimo precipitii cespite, ubi pedes priores equi ipsius pene fuerant in ima uoraginis ruituri. Tunc ille corde pariter et ore maximas Deo pro uite sue restitutione gratias referebat et laudes, secum plane intelligens, et sepius in cordium suorum secretis recompensans, se esse pro tanti uiri uindicta finitime morti ferme deputatum; et ueniens domum, iussit sibi propere B. Dunstanum magna  cum festinatione aduocari. Qui cum uocatus uenisset, ait ad eum rex: Festina quantocius preparare tibi caballum, ut possis mecum paruo comitatu quo iturus sum ire. Et continuo, ascensis equis, uiam que ducit Glastoniam recto tramite tenuerunt; et cum illuc ducatu peruenerunt, ecclesias Dei, ut oportuit, oraturi intrauerunt. Et statim, precibus impletis tersisque ocellis e lacrymarum riuulis, rex iterato uocauerat ad se famulum Dei Dunstanum;  et apprehensa eius dextera, causa placationis seu etiam dignitatis osculatus est illum, ducensque ad sacerdotalem cathedram, et imponens illum in eam, dixit: Esto sedis istius princeps potensque insessor, et presentis Ecclesie fidelissimus abbas; et quidquid tibi ad diuini cultus augmentum uel ad sacre regule supplementum de propria adminiculatione defuerit, ego illud regia largitate deuote supplebo.

15. Igitur post hec seruus Dei Dunstanus iam dictam dignitatem iussu regis regendi gratia suscepit: et hoc predicto modo saluberrimam S. Benedicti sequens institutionem, primus abbas  Anglice nationis enituit: sicque spontaneum ex affectu cordis famulatum Deo reddere deuouebat. Tunc ergo,  perprudens opilio, primum septa claustrorum monasticis edificiis ceterisque immunitionibus, ut iam olim a quodam sene sibi denotatum per reuelationem fuerat, ex omni parte firmiter muniuit; ubi oues Dominicas, longe lateque gregatim collectas, ne a lupo inuisibili dilaniarentur, includeret. Deinde, idem Dei dogmatizator aggregatum cenobium sibique commissum diuini uerbi cepit fomento nutrire, et fonte superno, sacre scilicet Scripture mellifluo documento potare, docens per angustas huius uite semitas ad eternas delicias epularum celestium esse transeundum. Patet namque omnibus pene circumquaque fidelibus, quod, post paucorum annorum intercapedines, discipuli quos ipse teneros in uere fidei uitem, Christum uidelicet et Dominum, suadendo  inseruerat, ubertim crescebant, et fructum boni operis morigera uenustate ferebant. Quodque post hec plurimi Ecclesiarum pastores, documentis illius et exemplis instructi, ad diuersas iam ciuitates uel ad alia sanctorum loca petebantur, electi ut essent inibi sacri regiminis et norme iustitie imbutores, prepositi uidelicet, decani, abbates, episcopi  , etiam archiepiscopi, ceteris ex ordinibus prestantissimi. Quicunque autem de discipulatu ipsius iisdem temporibus corporeis nexibus fine tenus enodati, necem subierunt ineuitabilem, alta polorum gaudia procul dubio petierunt.

16. Cumque ueternus inuisor mente perspicaci comperiret quod beatus Pater, equidem Dunstanus,  tantas sibi turmas diripiendo e manibus extorsisset, fraudibus quibuscunque ualuit aduersari sibi, sicut iam superius loqui cepimus, diebus ac noctibus non cessauit. Nam quadam nocte, dum athleta Dei infra septa claustrorum psalmodiis uigiliisque constans immoraretur, apparuit ei Dei et hominum inimicus, hispidus et horrens in ursina specie, uolens eum quodammodo torua imaginatione perterrere, et ab opere satis sibi contrario dolositatis industria aliquatenus  dissociare. Sed cum agonista Dei monstrum hoc inimicale spiritali magis quam corporali intuitu perspexisset, eo securior inceptis Dei laudibus uelut uir inuictus perdurauit. Postea autem paruo intermisso momento adfuit illi iterum, non in prioris lusionis effigie, sed in canina satis sibi condigna specie, ut sunt fraudes ipsius in omnibus improbe; quatenus hunc simulata canum seuitia impediendo deluderet, et ab orationis studio, si quo potuisset ingenio, sequestraret. Nequidquam tamen tenax ille tentator in famulum Dei nefandis uersutie sue fraudibus insaniit: quem undique armis fidei fulcitum fuisse comprobauit; ideoque ex eodem predicto sancte crucis spiculo, quod semper secum chira  dextera conuehebat, repercussus annichilatus est. Sed  et ipse nichilominus in laudem Christi sui, spretis aduersarii tentamentis, manebat intrepidus. Addidit quoque idem perfidus draco more uipereo tertio reserpere, probans si forte adhuc uirum Dei remissioris animi ad uincendum inuenisset: et tunc quidem ex improba cordis compositione sese mutauit in turpem uulpeculam, ut uel sic famulum Dei cauda quatienti uarioque discursu ab intentione Dei sui auerteret. Quem cum beatus Pater Dunstanus toties transmutatum uidisset, subridens dixit illi: uade iam, inimice, quia nunc tibimet satis similis effectus apparuisti, factoque crucis signaculo inimicus disparuit.

17. His et huiuscemodi armis larualibus sepe seductor  antiquus beatum Patrem Dunstanum, licet inani conflictu, fatigauit: uelut etiam tempore quodam, dum in orationis opere ante altare martyris Christi Georgii uigilando desudaret. Ignoratur itaque quo casu, utrum ex prefati fraudatoris iniectione, an ex uigiliarum continuatione, sibi subito inter psallentia uerba lenis soporis dormitio irrepserat: uisumque est illi, nec, ut ita dicam, penitus dormienti, quod hispidus ursus, ingens et horribilis, magno cum impetu ueniret, poneretque pedes horrendos, ad dilaniandum preparatos, super utrumque humerum illius sedentis, auido quoque hiatu superstans, quasi ad deuorandum eum. Cumque uir Dei ex illato terrore funditus euigilaret, arripuit quantocius quem secum semper manu aduehebat baculum, nisus ex  humano furore nefandum monstrum percutere: ictu tamen superuacuo percussit templi parietem, maximum plausum per omne templum audientibus reddens. Ipse autem in se regrediens, ualidioris pugne congressus iniit, hunc uidelicet psalmum sacri certaminis decantando: Exsurgat Deus, usque; sic pereant peccatores a facie Dei , ut supra; nam eo in loco superatus a somno, psallendi studium dereliquit, et confestim, ut aiunt, in hoc resumpto  psalmodio, ille nebulosus illusor agnitus est, uelut umbra nigerrima in predicto schemate confusus abscedere.

18. Erat namque huic eidem uiro Dei ex humana parentum propagatione quidam germanus, nomine Wulfricus, quem sibi forinsecus in uillarum suarum negotiis potentem prepositum, ne uel ipse uel quispiam ex monastica professione foris uagaretur, inepta rei secularis discussione, constituit. Hic nempe post emensum temporis sui spatium, lethali conditione preuentus, temporalem necem obeundo subibat. Hac de causa contigit omnes prescripti templi monachos ad funus ipsius exiisse; nullumque, excepto abbate solo paruoque scholastico  domi remansisse,  ut cum sacris exsequiis exanime corpus ad monasterium, quo tumulandum erat, perducerent. Interea abbas cum eodem scholastico ambulabat, ad uidendum  si iam fratres cum defuncti corpusculo propinquassent. Et dum semper ex more psallendo incederet, uenit ex improuiso ultra antiquam ecclesiam quoddam missile saxum, uehementi uolatu conatu beati Patris caput collidere; sed, Deo defendente, nequibat: uerumtamen pileum, quo caput uelabat, procul quasi perticam unam a capite decussum proiecit. Qui conuersus dixit secum incedenti scholastico: Accelera ergo, et cape quantocius hoc rotabile saxum, ut deferas eum conspiciendum ad me. Quod cum ille nimis ponderosum ex iussu  Patris uix eleuando reueheret, ait uenerandus Pater Dunstanus: O aduersans inimice! iam diu ex industria maligna huius mihi lapidis ictum insidians preparabas. Non enim erat, testimonio multorum, huiusmodi lapis admodum magnus uel modicus in his Sumersetensium  finibus, nisi forte in quibuslibet lapideis operibus: et idcirco palam patuit de cuius improba manu emissus prosiliuit. uerumtamen post hec iussit ipsum saxum, licet in sui detrimentum missum fuisset, custodie innexum quasi pro testimonio reseruare.



CAPUT Iu. Acta sub Edredo et Edwio regibus. Episcopatus recusatus. Exsilium.

19. Perempto igitur rege Eadmundo  ab iniquo  cleptore  , mox proximus heres, Eadredus uidelicet, regnum naturale fratrem succedendo suscepit. Hic itaque in sublimitate roboratus beatum Patrem Dunstanum tanto caritatis ardore dilexit, ut nullum pene ex primatu sibi pretulisset. At contra uir Dei, ut diligenti se uicem amoris ab intimo cordis affectu rependeret, omnium sibi carissimum solita appellatione regem acclamauit. Ex hac quippe caritatis fiducia, commisit illi rex optima queque  suorum supellectilium, quam plures scilicet rurales cartulas, etiam ueteres precedentium regum thesauros, nec non et diuersas proprie adeptionis sue gazas, sub munimine monasterii sui fideliter custodiendas. Et dum post meantia tempora felix uir, senex scilicet Aethelgar, Chrydionensis  Ecclesie presul, carnali lege coactus, uitam in Christo finiret, persuasit iam dictus rex uirum Dei Dunstanum crebris hortamentis, quatenus orbatum Patre pontificatum sub cura pastorali ipse suscepisset. At ille statim facilis sibi uerbi excusationem reiecit, inquiens se non esse huius pastoralis cure prospectum, nec adhuc tali tanteque dignitati idoneum, quo posset tam latum Christo ouile probabili cautela sine sui exitio custodire. Hec et his similia  contradicentium sermonum nonnunquam regi opposuit, donec omnem eius suasionem penitus abnuendo compesceret. uerumtamen secretam uoluntatis illius intentionem nequaquam adhuc mutare preualuit; quoniam quem pre ceteris altius amabat, hunc altioris excellentie fieri cupiebat. Quapropter posuit uerba uoluntatis sue in ore proprie genitricis, dicens illi: uolo, o mi dilectissima mater, ut tu sub prandii tui tempore nostrum specialem amicum Dunstanum tecum habeas inuitatum, et dum inter leta conuiuia blandis uicissim utimini loquelis, studeas eum feminali facundia adhortari, quo fiat iuxta nostram suggestionem nuper uiduate Ecclesie pontifex. Quod cum illa nisibus uniuersis fecisset, non potuit eum a pristino renuntiationis eloquio remutare.  Consilio tamen ipsius Aelfwoldus  , uir uenerandus, ob pollentem uenustatem, sortitus est ad pontificatum eumdem.

20. Nocte itaque subsequenti uisum est illi per nocturnam reuelationem, quod cum prompto comitatu Romam properare deberet. Apparuerunt ipsi in uiis eisdem Petrus et Paulus cum Andrea, pandentes ei diuersa et inopinata euentuum suorum secreta: finitoque familiari apostolorum colloquio, Andreas uirga, quam manu gerebat, percussit illum ictu non modico, dicens: Hoc habeto premii, quod apostolatus nostri consortium heri recusando tempsisti. Statimque expergefactus post dictum, requisiuit cubantem coram se monachum, quis ipsum  acri uirgule ictu temere percussisset. At ille: Nullus, inquam, te quiescentem aliquo percussionis tactu, me sciente, contigerat. Is ergo, premeditatus ait: Modo, fili mi, scio, modo, a quo sim percussus, agnosco. Eratque, proh dolor! rex Eadredus, dilectus Dunstani, per omne tempus imperii sui nimium languens, ita ut refectionis tempore sorpto succo ciborum, reliquam partem parumper dentibus obtritam ab ore reiecisset, et sic sepe conuiuantibus  secum militibus fetentem nauseam exspuendo fecisset. Qui licet sic egrotantem uitam utcunque diu uiuendo in abutenti corpore pertraheret, languor tamen augmentabilis sepius milleno pondere inuadendo hunc usque ad occubitum misere perduxit. Tunc ille ex longo languore anceps proprie uite, misit circumquaque ad congregandas facultates suas, quas dum posset spontaneo liberoque dictatu ipse suis uiuendo disponeret. propter hoc enim uir Dei Dunstanus, uelut alii regalium gazarum custodes ibat; ut quas causa custodiendi secum habuerat, regi reportaret. Et dum post aliquos dies uiam, per quam uenerat, cum sarcinatis facultatum opibus reuerteretur, facta est uox celitus immissa, dicens illi. Ecce nunc rex Eadredus  obiit in pace. Ad  hanc ergo uocem caballus, in quo uir Dei equitabat, subito percussus interiit, quia non ualebat sublimitatis angelice sufferre presentiam. Et cum uenisset, reperit regem sub eodem tempore, quo angelus ei in ipso itinere nuntiauit, morte suprema finitum: cuius amissum spiritum astantes caterue fidelium, pariterque exanimes artus more mortalium sepeliendos, conditori Domino sub pacis requie commendauerunt.

21. Post hunc surrexit Eadwig, filius uidelicet Eadmundi regis, etate quidem iuuenis, paruaque regnandi prudentia pollens, licet in utraque plebe regum numeros nominaque suppleret electus. Huic quedam, licet natione precelsa, inepta tamen mulier  cum adulta filia, per nefandum familiaritatis lenocinium sectando inherebat: eotenus uidelicet quo sese uel etiam natam suam sub coniugali titulo illi innectendo sociaret: quas ille, ut aiunt, alternatim, quod iam pudet dicere, turpi palpatu et absque pudore utriusque libidinose tractauit. Et cum tempore statuto ab uniuersis Anglorum principibus communi electione ungeretur et consecraretur in regem, die eodem post regale sacre institutionis unguentum, repente prosiliuit, lasciuus, linquens leta conuiuia uel decibiles optimatum suorum consessiones, ad predictum luparum palpamentum. Et cum uidisset summus pontificum Odo  regis petulantiam, maxime in consecrationis sue die, omni per gyrum confidenti senatui displicere, ait cepiscopis  suis et ceteris principibus: Eant, oro, quilibet ex uobis ad reducendum regem, quo sit suorum satellitum, ut condecet, in hoc regali conuiuio iucundus consessor. At illi molestiam regis uel mulierum querimoniam incurrisse metuentes, singuli se subtrahentes recusare ceperunt. Ad extremum uero selegerunt ex omnibus duos, quos animo constantissimos nouerant, Dunstanum scilicet abbatem, et  Cynegium  episcopum eiusdem Dunstani consanguineum, ut omnium iussui obtemperantes regem uolentem uel nolentem reducerent ad relictam sedem. Et ingressi iuxta principum suorum iussa, inuenerunt regiam coronam, que miro metallo auri uel argenti gemmarumque uario nitore confecta splendebat, procul a capite ad terram usque negligenter auulsam, ipsumque more maligno inter utrasque, uelut in uili suillorum uolutabro, creberrime uolutantem, et dixerunt: Nostri nos proceres ad te rogitando miserunt, ut eas quantocius ad condignum sessionis tue triclinium, et ne spernas optimatum tuorum letis interesse conuiuiis. At Danstanus primum increpitans mulierum ineptias, manu sua, dum nollet exsurgere ei, extraxit eum de mechali genearum  accubitu; impositoque diademate duxit secum, licet ui a mulieribus raptum, ad regale consortium.

22. Tunc eadem Aedelgyw, sic erat nomen ignominiose mulieris, inanes orbes oculorum contra uenerandum abbatem feruenti furore retorsit, inquiens huiusmodi hominem ultra modum esse magnanimum, qui regis in secretum temerarius intraret. Audiuimus enim in ueterum regum libellis Iezabelem errore gentilitatis et uipereo ueneno perfusam, die noctuque in prophetas Dei amara detestatione seuisse, et ad mortem usque persequi non destitisse: ita et hec impudens uirago, ex hac die predicta, eodem Iezabelis flatu uenenifero perfusa, licet nomine Christiano uteretur indigna, uirum Dei Dunstanum consiliis  inimicabilibus persequi non quieuit, quousque pestiferam exsecrationis sue uoluntatem cum adaucta regis inimicitia adimpleret. Tunc illa ex predicti regis consensu omnem illius ordinis honorem omnemque supellectilis sue substantiam suis legibus subiugauit; quin etiam, urgente regis imperio, ipsum ad incolatum calamitatis celeriter ipsa proscripsit. Non enim erat huius furentis femine uesania adeo attendenda, sed discipulorum, quos ipse teneros nectareo dogmate imbuendos nutriebat, clancula machinatio magis stupenda: nam et ipsi conspirationis inique sub occulta fraude assentatores fuere, qui, si possent iniqua eius dispendia detestari, debuissent. Et dum eiectores eiusdem cunctas res ecclesiasticas ad conscribendum prospicerent, ecce in  parte occidentalis templi aspera uox ridentis diaboli, quasi uox plaudentis ancillule, audita est. Ad quem uir Dei, dum quis esset mente perspexit: Noli, inquit, inimice, tantum gaudere; quia quantum nunc in recessu meo gaudebis, tantum iterum in aduentu, damnante te Deo, tristaberis.

23. Quicunque autem amicorum post hec hunc eumdem uirum Dei, iniusto arbitrio criminantis femine  eiectum, causa caritatis uel compatientie hospitio susceperunt, frementem regis iram grauiter incurrerunt: et propterea insanos fluctus turbidi equoris periculoso nauigio tranare, et incerta Galliarum exsilia adire coactus est. Et dum uelificato celoci quasi tria milliaria maris ingressus fuisset, uenerunt nuntii ab iniqua populatrice, ut ferunt, qui oculos illius, si in his maris littoribus inuentus fuisset, eruendo dempsissent. Ipse autem equoreas uias ponti cerulei rapido cursu transiliens, uenit ad ignotam regionem iam dicte Gallie, cuius pene loquelam ritumque ignorabat. Sed, comitante secum misericordia Dei sui, inuenit coram quodam terre illius principe  gratiam, qui eum paterno caritatis affectu sub exsilii sui tempore custodiuit. Hic  itaque, quamuis benigne sub eiusdem principis cura foueretur quotidie, assidua tamen mente manebat in patria, de qua remotus fuerat sine pietatis censura. Qui etiam sepe abundantem lacrymarum imbrem ex oculorum fluentis ingemiscendo deduxit, quoties constitutus in exsilio meminit quantam religionis celsitudinem in monasterio dereliquit. Etiam diu in mesti cordis meditatione dum circa rem huiusmodi cogitaret, ecce quadam nocte uidit uisione notissima dormiendo, quod iam mente perauida ambiebat uigilando; hoc duntaxat quod more solito fuisset in monasterio una cum astante fratrum caterua, dum laudes uespertinales psallendo persoluerent canerentque, post nouissimum canticum Magnificat anima mea Dominum, hanc antiphonam: »Quare  detraxistis sermonibus ueritatis: ad increpandum uerba componitis: et subuertere nitimini amicum uestrum? uerumtamen . . . . ,« hoc in loco uisi sunt omnes pariter relicto cantu penitus reticere, neque ulterius eam nullo modo posse uerbo uel uoce perfinire, quamuis casso labore multoties iteratam non nisi ad eumdem locum cantando perducerent; et nunquam duo finitima uerba modulantes admitterent. At ille per eamdem uisionem increpans eos: Cur, inquit, ad perfiniendam antiphonam  non uultis dicere »: Que cogitastis, explete.« Mox ille diuinum responsum ex alia parte perpendit sub hac uoce: Ideo, inquam, quia nunquam quod mente moliuntur implebunt: ut te quoque ab huius monasterii potestate auferendo  euellant. Et euigilans post uisum gratias egit consolanti se Altissimo. Patuit quippe ex hac certissima reuelatione quod, sicut superius sermonibus quibuslibet commemorauimus, nonnulli eorum clanculi persecutores illius exstitere.



CAPUT u. Episcopatus Wigorniensis et Londinensis: dein archiepiscopatus Cantuariensis. Iter Romanum.

24. Factum est autem ut rex prefatus in pretereuntibus  annis penitus a Brumali  populo relinqueretur contemptus, quoniam in commisso regimine insipienter egisset, sagaces uel sapientes odio uanitatis disperdens, et ignaros quosque sibi consimiles studio dilectionis ascissens. Post hunc ita omnium conspiratione relictum, elegere sibi, Deo dictante, Eadgarum, eiusdem Eadwigi germanum, in regem, qui uirga imperiali iniustos iuste percuteret, benignos autem sub eadem equitatis uirgula pacifice custodiret. Sicque, uniuerso populo testante, publica res regum ex definitione sagacium seiuncta est, ut famosum flumen Tamese regnum disterminaret amborum. Tunc Eadgarus a predicto populo sic sortitus ad regnum, misit nutu Dei ad reuocandum uenerandum abbatem ab exoso, in quo degebat,  exsilio: non immemor quante reuerentie fuerit antecessoribus ipsius, quibus secum cum salutifero consilio infatigabilem fidelis obsequele famulatum persoluit: quem ab incolatu reductum omni honore dignitatis, ut tantum oportuit, custodiuit. Interea germanus eiusdem Eadgari, quia iusta Dei iudicia deuiando dereliquit, nouissimum flatum misera morte expirauit  : et regnum illius ipse, uelut equus heres ab utroque populo electus, suscepit, diuisaque regnorum iura in unum sibi sceptrum subdendo copulauit. Hic iterato B. Dunstanum in ademptum pristine dignitatis honorem restituit, similiter et atauam suam et nonnullos alios, quos frater ipsius, in eadem antea sublimitate constitutus, iniquo iudicio predari precepit.

 25. Postea factus est magnus sapientium conuentus in loco qui uocatur Bradanfoort  , et eo in loco omnium ex electione ordinatus est Dunstanus ad episcopum, eotenus maxime quo regali presentie propter prouida prudentiarum suarum consilia iugiter adfuisset. Et dum accitu regali moribus Deificis rex fuisset a B. Dunstano uel ceteris sapientibus decenter instructus, cepit passim improbos opprimere, iustos quoque et modestos puro pectore diligere, reges et tyrannos circumquaque sibi subiicere, destructas Dei ecclesias renouare uel ditare, et ad laudem summi numinis famulantes cateruas aggregare, omnemque regionem illius sub pacis munimine regaliter custodire. Deinde pastor   Wigoricensis Ecclesie: utpote Cynewaldus  more mortalium cursuque uite temporalis educto succubuit, et suscepit B. pontifex Dunstanus constitutus a rege hanc eamdem Ecclesiam sub solertia  pastorali seruandam: in qua statim uere fidei uitem palmitemque iustitie sagaci cultu plantauit, et triticeum sancte Trinitatis semen in credentium cordibus, euulsis errorum tribulis, seminauit: per quod, post presentis seculi metam bonorum operum, ad uitam iugiter manentem peruenirent indemnes. uidens itaque rex prenominatus quod commissam Ecclesiam peruigil pastor rite regendo custodiret, commisit ei Lundoniensem Ecclesiam, pro postea pastore  uiduatam, quo plurimo ciuitatis illius populo, nec non et relique orientalium Saxonum multitudini, pontem etiam ad alta polorum cacumina scandendi prepararet. Has ille geminas Ecclesias, per multa annorum transeuntium tempora, sub regimine pontificalis excellentie curiose regebat; et  utrique ouili uiam que ducit ad uera Christi ouilia, exemplo pariter et documento monstrauit  .

26. Postquam autem mors perauida uenerandum Odam  , metropolitane ciuitatis archipresulem Ecclesieque Christi rectorem, ex Adamica conditione consumptum, insatiabili uoratu finierat, connumeratus est Aelfsinus Wintoniensium pastor ad eamdem summi sacerdotii sedem. Qui cum ex summorum pontificum consuetudine, postulaturus pallium principalis infule Romuleam urbem contenderet properare, obfuit illi in Alpinis montibus maxima niuis difficultas; que tanto eum gelu rigoris obstrinxerat, ut in his moriendo deficeret, et regressi tumulato pontifice eiusdem comitantes tirunculi, renuntiauere  lacrymanti relatu, tantum sibi infortunium in predictis montibus contigisse. Post cuius consummationem elegere Byrhtelmum, Dorcetensium preuisorem, ad summum sancte Dorobernensis Ecclesie sacerdotem: et erat uir iste mitis, et modes us, et humilis, et benignus, in tantum ut tumidos quosque uel rebelles sub correctionis uerbere, non, ut, debuisset, cohiberet. Est namque ius rectorum, ut bene bonos custodiant, et ad meliora quantum queunt uiribus uniuersis informent; reprobos autem et rebelles sub asperitatis correctione redarguant, donec eos a uiis uanitatum auertant. Comperiens ergo rex quod predictus pontifex hec iura prescripta, in commissa sibi plebe, mansuescendo  minime adimpleret; iussit eum uias per quas ueniebat redire, et relictam dignitatem rursus recipere possidendam. Dehinc constituit ex diuino respectu et sapientium consilio Dunstanum, quem nouerat  esse constantem, ad summum predicte Ecclesie sacerdotem.

27. Mox ille suscepto sacerdotio prolixa  itinera, que summis sunt sacerdotibus solita, Romanam prospero calle tetendit ad urbem; eratque Dominus socius itineris illius, et pura fide se recinentem non reliquit, sicut ipse per Prophetam cuicunque fideli repromisit dicens: Intellectum tibi dabo, et instruam te in uia hac qua gradieris; firmabo super te oculos meos . Et iterum: Ego ante te ibo, et gloriosos terre humiliabo . Cumque iter longum properando fecisset, et omnia uictualia, que uel equino gestamine uel alia conductione ferebant, propriis uel alienis hominibus penitus fuissent expensa, ait procuratori suo: Quid  nobis administrationis habes ad noctis huius sustentationem conferendum? At ille stomachando respondebat, dicens: Prorsus nichil; quia tu tibimet nichil reseruare curabas, dum quidquid uictus habere uidebamur, propriis uel externis dapsili iussu distribueras. Et dixit illi episcopus: Noli, queso, nimium inde turbari; quoniam Dominus noster iehsu Christus erga omnes in se credentes est satis largus et diues. At ille rursum: Modo, inquit, uidebis quid tibi comesturo Christus tuus sub huius noctis spatio sit daturus. Et surrexit pontifex, quia tempus uespertinum instabat, ut in locis remotis congrua uespertine laudis officia adimpleret. Adhuc enim iam dictus procurator stulto murmure post clamabat, dicens: Perge oppido adorare tantum Christum tuum,  nil aliud nostre necessitatis attendens. Erant namque in hac eadem uilla, qua tunc uir Dei cum suis hospitabatur, cuiusdam uenerandi abbatis nuntii, triduo beati aduentum pontificis prestolantes: et uenerunt, priusquam ille cepta uespertine laudis officia cantando perageret, cum opimis gratiarum muneribus, omnibusque regionis illius deliciis, caritatiue ex ore abbatis fratrumque suorum fideli phalange salutantes episcopum. Quas ille benedictionum caritates gratanter accipiens, resalutauit gratiosum abbatem, cum deuoto secum morantium fratrum contubernio. Postea uero ex iisdem muneribus, fratrum quoque predictorum caritate collatis, diu deliciose properando uiuebant: ac stulta dehinc  murmuratio procacis ministri, firma ex fide pontificis sic superata, quieuit.

28. Tandem ad optatam Romane sedis Ecclesiam, Domino ducente, peruenit, ubi pallium principale, sub presulatus priuilegio, una cum benedictione apostolica gloriose suscepit: rursumque locellis sanctorum lustratis, et solatis Christi pauperibus, per pacis itinera ad patriam usque remeauit. Et cum uenisset summus Anglorum pontifex, spirituali carismate affectus, cepit primum, ut sublimior ceteris sacerdotum ordinibus, sublimioribus Christi seruitutibus se subiugare; ne dum aliis uere fidei fomenta ministraret, uel iter rectum ad celestia uerbo salutifero  monstraret, ipse  reprobus efficeretur , proprieque predicationi contrarius. Deinde autem destructa renouare, neglecta quoque iustificare, loca sancta ditare, iustos amare, errantes ad uiam reuocare, Dei ecclesias fabricare, nomenque ueri pastoris in omnibus adimplere.

29. Ego quidem, si die noctuque millenos sonos ferrea lingua contra naturam emitterem, nequirem utique omnia beneficiosa uirtutum suarum opera, que uel manifeste uel etiam secrete peregit, prompsisse. Unum autem ex ipso me posse referre profiteor, quod quamuis hic carneo septus uelamine deguisset in imis, mente tamen, siue uigilaret, siue somno detentus quiesceret, semper manebat in superis,  ut Paulus aiebat apostolus: Nostra autem conuersatio in celis est . Hoc nimirum sepissime patuit, dum  diuina sacrorum modulaminum cantica, que ab hominibus quidem nunquam accepit, sed ex beatis superne regionis ciuibus per sopitalem  reuelationem capaci didicerat intellectu, ut hec sequens sententia manifestat. Quadam nocte ad huius uisionis exemplar, post pia precum studia postque nouissimum completorii officium, dum beata membra quieti dedisset, certa demonstratione conspexit quomodo propria, que se huic mundo ediderat, mater cuidam regi prepotenti ad coniugalem sponsam, sub summo principum suorum testimonio dotisque sub titulo, copularetur coniugio; et ut fieret in his regalibus nuptiis tanta  psallentium letitia, ut omni ex parte iucundantes militie personarent hymnum suauissimum, cum laude sonora eidem regi modulanda. Et dum hec diu agerentur, accessit inter psallentium uoces quidam iuuenis, niueo uestitus candore, dicens sub ipsa uisione pontifici: Nonne uides et audis quomodo omnis hec ouans multitudo regem magnum in turmis suis concrepando glorificat, te solo silente? Tu quare in preconio tanti regis condignas laudes ore soluto nobiscum non resonas, qui pre ceteris precipue gaudere deberes pro tanta copulatione parentis? Tunc ille huiusmodi carmina se nescire respondebat, seque prorsus quid in laude regis prelocuti cantarent ignorasse. At ille: uis, inquit, ut instruam  quid te cantare oporteat? Et dum humili professione se uelle testaretur, mox imbuit eum huius exemplar antiphone: O Rex gentium dominator omnium, propter sedem maiestatis tue da nobis indulgentiam, rex Christe, peccatorum. Alleluia. Hec etenim sepius iterata, et in eadem uisione bene firmata, murmur geminabile expergefactus emisit; sed continuo iussit eam litterarum in memoria, priusquam obliuioni daretur, conscribere, et conscriptam cuidam monacho tam recentem didicisse precepit: et facto mane uniuersos sibi subiectos, tam monachos quam etiam clericos, fecit hanc discendo personare: ipso semper inter modulantium uoces cum nimio rore lacrymarum  dicente: uerus est enim et non falsus, qui hanc mihi sonoram  sub noctis huius uisione imbuendo monstrauit. Hinc procul dubio  claruit, in quibus locorum partibus, dum corpore quiesceret, spiritu felici interim ipse mansisset.

30. Nunc uellem, priusquam hinc longius legendo properarem, peritum mihi interpretem ad huius mire uisionis mihi mysterium coaptare: aut, si quodam conamine ualuissem, ipse eius interpretationem pro posse uirium, licet igne tepenti liquefactam, exsoluere. Matrem quippe almi pontificis, magni regis coniugio copulatam, sanctam puto designare Ecclesiam  , que uel illum uel etiam alios quamplures more materno per spiritalem sacri baptismatis uterum a  primi parentis  priuilegio regenerauit. Ita quidem, que nunc summo regi, Christo uidelicet Domino, per uere fidei agnitionem, perque diuini amoris amplexum, uelut sponsa coniuncta uiro suo, inherere uidetur: hec eadem sancta mater Ecclesia in Cantico canticorum clamat: Introduxit me rex in cubiculum suum, exsultabimus et letabimur in te, memores uberum tuorum super uinum: recti diligunt te . Et iterum: Introduxit me rex in cellam uinariam: ordinauit in me caritatem, fulcite me floribus, stipate me malis, quia amore langueo. Leua eius sub capite meo, et dextra illius amplexabitur me , etc. Aliter autem autumo matrem eiusdem almi pontificis, regi precelso in matrimonio  coniunctam, proprii presulatus Ecclesiam posse designare, quam sub manu eterni regis, Christi uidelicet et Domini, matris uice custodiendam ac pura uirginitatis integritate solaturam  susceperat, ut idem Dominus pro populorum piaculis crucis in patibulo affixus, matrem suam uirginem uirgini discipulo commendabat dicens: Ecce tibi in matrem, meam committo Genitricem. Turmas quoque militares, regi suo laudum canticum exsultando perstrepentes, supernos esse angelorum ciues, qui quod quandoque inimici hominum ob discordantem delictorum distantiam exstiterunt, non diffido; nunc uero, quoniam celestium simul et terrestrium incolas in unam patrisfamiliam coniunctos esse conspiciunt, Deo regi uero die noctuque huiusmodi carmina  canere non desistunt: Laudem dicite Deo nostro omnes sancti eius, et qui timetis eum pusilli et magni, quoniam regnauit Dominus Deus noster omnipotens in celo, pariter et in terra: et propterea gaudeamus et exsultemus et demus gloriam ei . Hanc eamdem gloriam celestis militie multitudo nato Domino decantans, in excelsis et in terra pacem bone uoluntatis hominibus nuntiabat . Ipsam equidem pacem, quam beatus Apostolus  exposcebat, dicens: Ipse est pax nostra, qui fecit utraque unum , etc. Quod enim iuuenem uiderat ueste niuea candentem, partim se aspere increpantem, quod in predicti principis laude reticeret; angelum custodem ipsius esse non dubito, qui uerbis eum spiritalibus erudiendo premonuit ne muti canis taciturnitatem , permitteret latentem inimicum, furem uidelicet diabolum, animas sibi commissorum, talentumue Dei sui furtim preripere: sed ut ore perpatulo predicaret, et pia cordis confessione personaret Christum esse regem et dominatorem omnium, celestium, terrestrium et infernorum; et ut ipsum propter sedem nomenque maiestatis sue, prius pro suis, deinde pro populorum delictis interpellans exoraret, ut eis  pius peccatorum exstitisset indultor, pro quibus se semel paterno parens precepto offerre non distulit.



CAPUT uI. uarie uisiones. Preparatio ad mortem.

31. His modis predictis sepe sacrorum carminum modulamina seu ceteras Deo decibiles laudes spiritu peruigili ex diuinis imbutoribus didicerat, quamuis eius humani artus in somni sopore subacti iacuissent, ut illud est Salomonis: Ego dormio, et cor meum uigilat . Et iterum propheta Isaias ait: De nocte uigilat spiritus meus ad te, Domine, quia lux mea precepta tua sunt . Qui etiam in mundo positus, ipsos humani generis inimicos claro conspexit intuitu, ut imminente miserrima  regis Eadmundi peremptione declaratum est. Hic itaque rex, dum cum suis proprie dignitatis loca more solito conuiuaturus lustraret, contigit B. Dunstano adhuc abbati eiusdem regis interesse comitatui, ad cuiusdam primarii ducis, utpote Elfstani, ipso in itinere proximum , esseque cequestrem. Et ecce repente progressionis uiam coram se aspiciens, uidit inter regios tubicines horrendum inimicum ludendo cursitare. Quem cum diu attonite fuisset intuitus, ait predicto comitanti secum primario: Putas te, mi dilecte, uidere posse quod uideo? At ille: Nihil, inquit, preter quod oportet conspicio. Et ille: Signa ergo salubri sancte crucis sigillo oculos proprios, et proba si quod uideo possis uidere. Cumque iussu beati Patris Dunstani leui sancte  crucis impressione oculos suos consignaret, uidit illico, quasi pro tanti uiri testificatione, eumdem Dei et hominum, quem beatus Pater uiderat, inimicum, sub cuiusdam homuncii nigelli specie salientem,: et mox ex inimicali nefandi demonis demonstratione utique  deprehendere, aliqua pretii infortunia quibusdam ex eis adesse futura; factisque schematibus crucis inimicus disparuit.

32. Postquam autem de hac improba apparitione  conspecti illusoris loqui quieuissent, rogauit idem prelocutus princeps iam dictum Dei uirum, quatenus sibi uisionis sue somnia nuper promulgata soluendo enexuisset. Dixit namque se per uisionum indicia uidisse memoratum regem cum suis principibus uniuersisque optimatibus, solita ex consuetudine in palatii sui triclinio consedere; et inter leta ministrantium ac iucundantium conuiuia, eumdem quem dixi regem somno sopitum obdormisse: postque grauem dormitionis sue sarcinam, omnes pene principes uel sapientes ipsius in hircos caprasque humana relicta effigie commutasse. Cui confestim B. Dunstanus prophetico instructus eloquio respondebat, dicens: Dormitio regis mortis ipsius indicium est; quod autem magnates uel sapientes illius in  muta animalia uel insensibilia commutatos uidisti, futurum tempus designat, in quo pene uniuersi regionis istius principes rerumque rectores uoluntate ultronea a uia ueritatis, cuius ipsi sint sapientes, tanquam stolida animalia non habentes pastorem, deuiabunt.

33. His ita gestis ad uicum regium, de his semper sermocinantes, peruenerunt. Factoque diei ipsius crepusculo uidit iterum uir Dei Dunstanus in uespertino regis conuiuio eumdem uel quempiam alium inimicum, inter frequentantes ministros oberantem. Deinde, ni fallor, post triduum, ipso quoque die quo rex iam dictus ferro fuerat periturus; uidit tertio quemdam ignotum, ignoro quidem utrum inimicabilem, seu etiam spiritalem uirum, magnam  tamen prolixe chartule rotellam in manu gestantem, densim apicibus conscriptam, eo uidelicet temporis momento quo rex a missarum celebratione, nouissimo potiturus conuiuio, ad aulam usque redibat. Quem cum interrogaret quis esset, respondit uoce Saxonica se ex Orientis regni partibus esse, seque una cum rege, quedam nuptialis uerbi habere secreta. Is dum esset regi nuntiatus, atque in illius presentiam superuenientium more induci deberet, nusquam apparuit: sed eodem, proh dolor! die, ut diximus, amare mortis acerbitas, per sicam perfidi latronis, penetralia cordis ipsius latenter introiuit. Ecce enim quam mature de rege beati uiri claruere presagia. De principibus autem non nisi Eadwigi regis temporibus, si rex iure queat appellari qui  nec sese nec alios quosque bene rexerat, patuere.  Quoniam quidem B. Pater Dunstanus spiritu Dei, ut ait Apostolus, agebatur , idcirco hec et his similia quasi filius Dei promeruerat mysteria: in tantum quoque ut plerique eum assererent uanissima uerborum deliramenta proferre, dum ore prophetico sanctique Spiritus imbuitione perplura prediceret, que postea signis euidentissimis conspeximus facta  .

34. Hic etiam uidit et audiuit sine cuiuslibet difficultatis obstaculo quedam mira spiritualium secretorum, que nunc pangam mysteria. Erat namque uir uenerandus in amore Dei, ut diximus, semper accensus, et propterea loca sacrorum cenobiorum ob animarum edificationem circuibat sollicitus. uenit etiam ex hac salubri consuetudine ad locum  thermarum, ubi calida lympha de abyssi latibulis guttatim uaporando ebullit, quem incole locum sub paterna lingua Bathum  soliti sunt appellare. Et cum ibidem ab eiusdem loci fratribus caritatiue susceptus deguisset, uidit post prandii horam cuiusdam scholasticuli ex Glastonie cenobio animam, ad celorum sublimia, ab angelis Dei cum hymnorum laudibus deportatam, ac magnis supernorum ciuium exsequiis hinc et inde stipatam. uenit autem postera die, quasi ad huius mire uisionis testificationem, quidam e predicto cenobio prepositus, nomine Ceolwyus, uolens monastica consilia causasque fratrum suorum cum pontifice pariter more solito captare. Hunc ille de monasterio uenientem, statim post datam benedictionem, sollicite, si omnia cum  fratribus suis essent prospera, interrogauit: isque mortem pueri minime comminiscens, respondit uniuersa sub integritatis sospitate fuisse constituta. At ille sermone modesto, quoniam proprie uisionis fuerat admodum perspicacior illo: Non autumo, inquit, omnia apud omnes humanis in excessibus fore profutura. Et ille: Sunt equidem omnia, excepto quod nostre societatis puerulus hesterna die sub tempore meridiano necem ineuitabilem moriendo subibat. Hoc est, inquit sanctus episcopus, quod dixi. Requiescat felix spiritus ipsius, secundum uisionem nostram, in pace.

35. Iterum autem dum proprio immoraretur monasterio, hoc est Glastonie, ambulabat idem ouilium Christi solers preuisor, cum quodlibet eiusdem monasterii  monacho, de domo in domum, fratrum quoque communium pabularia seu cetera eorumdem  necessaria consideratum. Et dum remeando conspectis copiis ueniret ad occidentalia antique Ecclesie climata, audiuit eminus uocem celitus inopinato omine immissam, que secum incedentem monachum ad celestes delicias blando sub eloquio inuitauerat, dicens: ueni, ueni, Aelfsige, ueni: sic enim erat, ut opinor, eiusdem fratris nomen. Tunc Beatus uir meriti clientis sui aduocationem intelligens, dixit: Accelera ergo fortiter, frater, apparare te quantocius; quoniam diebus citissimis, uocatus a Domino, ab huius mundi scoriis migrabis ad ipsum. Quod quidem diebus non adeo multis interpositis ita de eo, ut predixerat, probabili indiculo adimpletum est. De hinc in eodem loco quadratam paribus angulis ecclesiam in modum fanunculi construere iussit,  et constructam in honorem almi Baptiste Ioannis honorifice consecrauit. O magnum gloriosi presulis meritum, qui meruit uiuens uidere angelorum uisiones, uocesque mirabiles eorumdem audire!

36. Huic igitur dum in propria presulatus sui ciuitate commanebat, sancte consuetudinis inter cetera sublimitatum studia fuit, ut in secretis noctium temporibus  sancta loca, propter multimodam populorum ad se uenientium inhesionem, uel etiam aliorum multorum occupationem, sancta semper psalmodia decantando lustraret. Et uenit hac lege religionis innexus ad almi Patris Augustini ediculam, nocturnis, ut dixi, temporibus oraturus: et dum se sacris inibi suppleret orationibus, processit  ad orientalem Dei puerpere  ecclesiam, tantumdem precaturus. Cumque ad hanc propinquando psallendoque uenisset, forte ex insperato noctis euentu audierat insolitas sonoritarum  uoces, subtili modulamine in hac eadem basilica concrepantes. At ille continuo per quemdam patuli foraminis hiatum inspiciens, uidit prelocutam ecclesiam omni esse fulgida luce perfusam, et uirgineas turmas in choro gyranti hymnum hunc pete Sedulii cursitando cantantes: Cantemus, socii, Domino, etc. Itemque perpendit easdem post uersum et uersum uoce reciproca, quasi in circumitionis sue concentu, primum uersiculum eiusdem hymniculi more humanarum uirginum repsallere, dicentes:

Cantemus, socii, Domino, cantemus honorem:

 Dulcis amor Christi personet ore pio, etc. Hec inquam ueneranda donorum spiritalium insignia, aliaque innumera, que nec ego nec alius quisquam huius uite incola quolibet humano eloquio preualet enarrare, egregius presul Dunstanus,  quoniam uias iustitie ambulauit, suscipere meruerat.

37. Nunc ergo, quoniam uniuersa bonorum actuum suorum exercitia, si die noctuque in summa meditationis sagacitate, somno naturali priuatus, immorarer, nequeo explanare; equum tamen esse arbitror ut ea saltem que uel egomet uidi uel audiui, iusta Dei admonitione stimulatus, pro posse caritatis enodem. Huic etenim, dum tediosum huius uite incolatum laboriose incoluit, summum studium fuit ut uidelicet sacris in orationibus et in Dauidicis decem chordarum psalmodiis iugi frequentia insisteret, aut in uigiliis suauem somnum superando pernoctaret assiduis, aut in ecclesiasticis feruidus semper insudaret operari operibus; aut etiam mendosos  libros, dum primam orientis diei lucem contueri potuit, erasa scriptorum falsitate corrigeret; aut ut uera et falsa inter uirum et uirum sagaci ingenio iudicando discerneret; aut inpacatos quosque uel rixantes placido sermone concordes efficeret et quietos; aut uiduis, orphanis, peregrinis et aduenis in suis necessitatibus pio profuisset adminiculo; aut ut iusta sequestratione inepta uel iniusta dissociaret coniugia, aut omnem humanum ordinem trifarie paratum in proprio soliditatis proposito uerbo uite firmaret uel exemplo, aut de iusto conquisitionis sue censu ecclesias Dei placita probitate subleuaret ditandas; aut etiam utriusque ordinis imperitos, uiros uidelicet uel feminas, quoscunque  die noctuque poterat celesti sale, id est salutaris sapientie documento, condiret. Ideoque omnis hec Anglica terra doctrina eius sancta repleta est, fulgens coram Deo et hominibus, sicut sol et luna: aut etiam quando debitas uernulitatis  sue horas ceterasque missarum celebrationes Christo Domino soluere censuisset, tanta mentis integritate eas decantando exercuit, ut cum ipso Domino facie ad faciem fari uideretur; licet antea et tumultuantis populi conflictibus nimium esset irretitus; oculis interim ac manibus more B. Martini in celum semper intentis, nunquam ab oratione spiritum relaxans. Quotiesque aliquod aliud opus perfectionis digne uel etiam laude exerceret, in sacris etiam sacerdotum ordinationibus, ecclesiarumque uel altarium  consecrationibus, seu etiam in quibuslibet rerum diuinarum institutionibus, hoc semper nimio rore lacrymarum peregit, quas inuisibilis habitator sanctus quoque Spiritus, qui in eo iugiter habitauit, ex oculorum riuulis potenter elicuit.

 38. Cumque supernus inspector ad alta polorum fastigia, hec pia omniaque beati uiri studia diutissima speculatione conspiceret, tandem decreuit clementius finem laboriosorum luctaminum suorum, ut cum beatis angelorum agminibus remunerantem nummum acciperet in celis, pro quo sepissime sudarat, dum portaret leue onus ipsius in terris. Instabat namque dies pariter Domini Dei nostri Ascensionis, diesque aduocationis ipsius, in quo tamen die Domino dictante missarum celebria sine aliqua lesione compleuerat, et nouissimum uerbi Dei fomentum commisso sibi populo multis cum lacrymarum imbribus ministrauit; docens semper Dei Filium de summis celorum sedibus pro humana salute descendisse ad terras, quo se Patremque suum una  cum Flamine sacro unum esse Deum patula patefaceret pietate; et ut eadem, qua prefatus sum die, deuicto diabolo et liberato populo suo, celos, de  quibus uenire uidebatur, ascenderet. Qui cum huius exhortationis clausulam terminando posuisset, nimia cordis caritate poposcit, quod ipse primitus celeri petitione impetrauit, hoc siquidem, ut omnipotens Dominus paterna pietate quibuscunque fidelibus, membris uidelicet Iesu Christi, scandendi facultatem condonaret, quo principium et caput quorumcunque Christus in predicta die potenter ascenderat. His ille alloquiis ceterisque predicamentis salubribus ter sub una diei ipsius celebratione commissorum corda affatius permonuit: primo enim, ut ecclesiasticus ordo post lectionis Euangelium iure insinuat; secundo post gratuitam collate sibi potestatis benedictionem; tertio uero, post pie pacis conferentiam, quando communi carmine cecinimus: Agnus Dei,  qui tollis peccata mundi, miserere nobis, tunc quidem et ipse commissos sibi agniculos, a peccatorum prius ponderibus leuiatos, pio . . . . reliqua desiderantur.





COMMENTARIUM IN LIBRUM BEDAE DE RERUM NATURA.







COMMENTARIUM IN LIBRUM DE LOQUELA PER GESTUM.






ANNO DOMINI MuI.
SANCTUS AELFRICUS ARCHIEPISCOPUS CANTUARNENSIS.





NOTITIA HISTORICA IN SANCTUM AELFRICUM.


 1. Huius sancti antistitis nomen uarie apud Anglicanos auctores scriptum legitur, qui eum Alfricum, Aelfricum, Elfricum, Aluricum, Aluredum, imo et Saxonice Alrio quandoque appellant. Genus ipsius, parentes aut patriam nemo commemorat; nobili tamen genere natus dicitur in epistola ad Cantuarienses, quam infra exhibebimus. In Abingdoniensi seu Abbendoniensi percelebri monasterio, quod in agro Berrocensi situm est, uitam egisse monasticam asserunt omnes, cuius etiam cenobii abbas fuisse dicitur. Hunc certe ei titulum post Willelmum Malmesburiensem libro I De gestis pontificum Anglorum, concedunt omnes fere recentiores historici; quod tamen inficiatur Henricus Warthon tomo I Anglie sacre in dissertatione singulari de  duobus Elfricis, ubi multa congerit de nostro Aelfrico scitu non indigna; hunc uero Sancti Albani abbatem fuisse plus quam probabile existimat. Porro in eius electionis decreto, quod hic infra exhibebimus, monachus, non abbas appellatur; nec ullus scriptis mandauit quid abbas egerit, aut quanto tempore id munus obierit. Multis uirtutibus eum floruisse in monasterio Abbendoniensi testis est epistola quam ex Nicolai Harpsfeldii Historia Anglicana seculo decimo, capite septimo, huc proferimus integram.

»Uniuersis sancte Cantuariensis Ecclesie filiis, clerus et populus eiusdem Ecclesie deuotas orationes. Uniuersitati uestre est cognitum quantum temporis est, ex quo accidentibus uariis euentibus  mater Ecclesia Anglie suo sit uiduata pastore ac destituta rectore: quod non solum ad nostrum, uerum et ad uestrum ac omnis insule huius detrimentum pertinere dignoscitur, cum totius patrie sollicitudinem metropolitano constat esse commissam. Propterea elegimus sancte Abendoniensis ecclesie monachum, Elfricum nomine, nobis sufficientissime cognitum, natalibus et moribus nobilem, apostolica et ecclesiastica disciplina imbutum, fide catholicum, natura prudentem, docilem, patientem, moribus temperatum, uita castum, sobrium, humilem, affabilem, misericordem, litteratum, in lege Dei instructum, in Scripturarum sensibus cantum, in dogmatibus ecclesiasticis exercitatum, et secundum tramitem Scripturarum, traditionemque orthodoxorum, et canonum ac decretorum sedis apostolice presulum constitutiones, sano sensu ecclesiasticas regulas intelligentem, sanoque sensu docentem atque seruantem, amplectentem eum qui secundum  doctrinam est sermonem fidelem, et cum modestia corripientem eos qui resistunt, et qui sane doctrine aduersantur, eis resistere et redarguere preualentem; hospitalem, modestum, domui sue bene prepositum, non neophytum, habentem bonum testimonium, in gradibus singulis secundum traditionem ecclesiasticam ministrantem, ad omne opus bonum, et ad satisfactionem omni poscenti rationem de ea que in illo est spe, paratum. Quem nobis,« etc.

2. Hanc epistolam a Cantuariensibus ad Abbendonienses monachos transmissam fuisse asserunt Menardus libro II Obseruationum in Martyrologium Benedictinum, et Harpsfeldius loco superius laudato; quamuis in eius epigraphe a Cantuariensi clero et populo ad Cantuariensis ecclesie filios data dicatur. Ego uero eam Cantuariensium haudquaquam esse suspicor, sed potius Wiltonensium ad ipsos Cantuarienses, seu ad archiepiscopum Cantuariensem,  postulantium scilicet ut electionem ab ipsis factam confirmet. Alfricus quippe Wiltoniensis episcopus fuit ante adeptam sedem Cantuariensem. Ad ipsos uero Cantuarienses, seu ad eorum archiepiscopum, ad quem utpote metropolitanum, cui, secundum ipsius epistole uerba, totius prouincie sollicitudo commissa erat, decretum electionis erat transmittendum. Id eamdem epistolam attente legenti patebit, in qua nempe nonnulla occurrunt que episcopo nequaquam, recte autem monacho uel abbati in episcopum postulato congruere possunt. Elegimus, inquiunt isti, sancte Abbendonensis ecclesie monachum, Elfricum nomine. Quare eum episcopum non nuncupassent, si hec epistola de Alfrici e sede Wiltoniensi ad Cantuariensem translatione ageret? certum quippe est Alfricum e sede Wiltoniensi in Cantuariensem translatum fuisse. Non minus episcopo repugnant que in fine epistole apponuntur, in gradibus singulis secundum traditionem ecclesiasticam  ministrantem. Quis hec de homine iam episcopo dixerit? Alia denique insuper loca adduci possent que huic sententie fauere uidentur; quamuis fatendum sit quod preter inscriptionem que hanc epistolam Cantuariensibus attribuit, alia etiam occurrant que difficultate non carent. uerum cum hec nichil ad nostrum institutum attineant, lubens pretermitto. Sufficit enim nobis ex hac epistola ediscere Alfricum nostrum moribus et natalibus nobilem, multis ac preclaris uirtutibus ornatum fuisse, que ipsi ad episcopalem dignitatem adipiscendam uiam parauerunt.

3. Anno 989, uel, ut alii uolunt, 1191, Siricio Wiltoniensi antistite ad sedem Cantuariensem euecto, ut infra probabimus, Alfricus noster in episcopum Wiltoniensem assumptus est. Quid in ea sede prestiterit nullus commemorat, quamuis magnum summi eius meriti sit argumentum, quod in sedem totius Anglie primariam eo tempore translatus  fuerit, quo Anglicana Ecclesia sanctissimis presulibus abunde ditata erat. Id accidit anno 996, ex omnium fere historicorum consensu, sedemque decem annis tenuit. De his nulla controuersia. uerum cuinam in sede Cantuariensi successerit, lis est inter auctores, quorum alii Siricium Alfrici successorem, alii uero precessorem fuisse affirmant. Alfricum Siricio preponit Willelmus Malmesburiensis libro I De gestis pontificum Anglorum, capite de Cantuariensibus: ceteri uero fere omnes Siricium inter et Elphegum nostrum Alfricum locant; cui postreme sententie libenter subscribimus. Nec enim tanta uideri debet unica Willelmi auctoritas, qui et se ipse in episcopis Wiltoniensibus emendauit, ut id quod semel et quidem extra propositum protulit, ceterorum omnium scriptorum unanimi sententie preponi debeat. Ipsi enim non solum opponimus Godwinum, Henschenium aliosque recentiores, uerum etiam ueteres chartas et historicos Anglos Alfrico ipsi subpares; nempe Rogerium  Houedenium, Chronicon Mailrosiense, quod recens cum Ingulfo Oxonii editum est, et Osbernum, testem omni exceptione maiorem, qui paulo post Alfrici obitum Ecclesie Cantuariensis monachus fuit, et alios complures. Osbernus in uita sancti Elphegi, capite tertio, asserit Elphegum anno Christi 1006 in sedem Cantuariensem assumptum fuisse, quo eodem anno aut precedenti Alfricus ex omnium confesso e uiuis excessit. Osberno Geruasium Dorobernensem, qui data opera de archiepiscopis Cantuariensibus libellum edidit, adiungimus, sicut et alios auctores, quos singillatim recensere nichil iuuat. Quare ad ea properamus que Alfricus iam archiepiscopus fecit.

4. Alfricum Romam nudis pedibus petiisse pallii archiepiscopalis obtinendi causa, testis est monachus anonymus auctor Chronici Abbendoniensis apud Harpsfeldium; additque penulam qua sanctus antistes eo in itinere usus fuerat, in eius pietatis  monumentum Abbendonie adhuc suo tempore fuisse reseruatam. Quanto autem studio estuauerit ad res ecclesiasticas, sed potissimum monasticas promouendas, probant uarie eius subscriptiones, quibus uel monasteriorum libertates confirmauit, uel etiam ad noua construenda operam suam contulit. Donationem ab Ethelredo rege factam sanctimonialibus ecclesie Sancti Eduardi Scaltisburiensis anno 1001 confirmauit Monastici Anglicani tomo I, pag. 217. Item chartam eiusdem regis pro fundatione monasterii Eyueshamensis in agro Oxoniensi, quod Ethelmanus sub regula sancti Patris nostri Benedicti erexit anno 1005 in honorem sancti Saluatoris nostri et omnium sanctorum. Ipsemet se chartam composuisse affirmat pro erectione alterius monasterii quod sub eadem sancti Benedicti regula Wilfricus anno precedenti, scilicet 1004, construxerat apud Burtonium. Hec charta habetur in Monastico Anglicano tomo I, tum etiam in Chronico Burtoniensi,  quod recens cum Ingulfo integro Oxonii editum est. Sed prestantior est ceteris charta, qua laudatus rex Ethelredus, expulsis e monasterio Christi clericis, monachos ibi in perpetuum constituit. Hic eius initium exhibere uisum est, quod maxime ad Alfrici nostri pastoralem curam commendandam conferat. »In nomine Domini Dei omnipotentis. Ego Aethelredus dono Dei populorum Anglicorum rex, et aliarum insularum circumiacentium rector, omnibus Anglicis Christianis notum facio, quod uenerandus archiepiscopus Aelfricus ex sua sapientia et cura pastorali me circa precepta Dei sepius occupatum reddidit, et quod ego ipse quidquid preceptorum Dei, quidquid doctrine sacre necessarium, sedulo ediscendum mihi statuo,« etc. Hanc uersionem charte Ethelredi que Saxonice data fuerat, debemus Henrico Spelmanno. Sed aliam preterea ueterem Latinam exhibet, que non minus Aelfricum nostrum commendat.  Unde etiam apparet eam non anno 1006, ut habent exemplaria uulgata, sed aliquot antea annis, scilicet 1002 aut 1003 datam fuisse. Non ante annum 1002, quia Godwinus, qui inter alios antistites huic charte subscribit, anno 1001 Roffensem sedem adeptus est; non multum postea, cum Wlfranus qui alius est testis, anno 1003 aut 1004 iuxta Sauilli fastos e uiuis excesserit. Porro cum monachi ante Alfrici tempora in Cantuariensi monasterio Saluatoris iam constituti fuerint, ut uult Willelmus Malmesburiensis libro I De pontificibus Anglorum, hec charta uel data est, ut ea que iam prius stabilita fuerant, confirmarentur, uel sane ad expellendos clericos qui fortasse monachis exturbatis hanc ecclesiam occuparant, aut denique, quod uerisimilius multis uidetur, monachi non tunc expulsis clericis hac in ecclesia sunt instituti, sed monachi ipsi qui ibidem diuina persoluebant, reformati et ad meliorem uitam reuocati fuerunt.

5. Alfricum non solum uirtutes, sed etiam doctrina  eximia et singularis eruditio illustrem reddiderunt; unde et nomen Grammatici habuisse dicitur a nonnullis, quo nomine locum inter illustres Anglie scriptores obtinuit. Eius opera ex Lelando sic recenset Pitseus in libro De illustribus Anglie scriptoribus, etate undecima: »Grammatice librum unum. Sermonum lingua Saxonica centum et octoginta libros duos. Epistolam unam de consuetudine monachorum. Transtulit etiam canones concilii Niceni in linguam Saxonicam. Chronica Saxonica, maxime de Ecclesia Cantuariensi. Dictionarii Latini librum unum. Translationem in Genesim librum unum. Super Dialogos sancti Gregorii pape libros quatuor, Translationem Donati librum unum, Excerpta ex Donato et alia multa,« quorum pleraque adhuc exstant mss. in percelebri bibliotheca publica Cantabrigie. Translationem canonum Nicenorum, quam hic Pitseus commemorat, non alia uidetur esse a canonibus  Aelfrici Wllino episcopo nuncupatis, quos Spelmannus tomo I Conciliorum Anglicanorum refert, pag. 582, quosque, sicut et sermonum libros duos, Alfrico nostro Cantuariensi uix attribui posse contendit. Idem sentit et probat auctor Anglie sacre tomo I in dissertatione singulari de duobus  Aelfricis, ubi contendit pleraque opuscula que uulgo Alfrico nostro tribuuntur, alterius esse Alfrici, qui cognominatus fuit Grammaticus. Refragantur alii uiri eruditi. uerum ad commendandam Alfrici eruditionem adduci potest Prologus, rudi licet calamo exaratus, in uitam sancti Dunstani, qui Alfrico nostro ab auctore cequali nuncupatus est. Initium eius editum est seculo superiori in obseruationibus preuiis ad uitam sancti Dunstani, ubi sic habetur: »Perprudenti domino archonti Albrico omnium extimus sacerdotum B. uilisque Saxonum indigena, alta polorum gaudia. Te quidem, pastor precelse, ob enormitatem diuulgate peritie, perque magnificam placidam priuilegii dignitatem ad insuperabilem mihi tuitionem,« etc. De Etheluoldi uita, ab Alfrico scripta, uide tomum I Anglie sacre, p. 128.

6. Expletis annis decem, quibus Alfricus Cantuariensi Ecclesie prefuit, e uiuis excessit die 28 Augusti anno 1006; cuius corpus in monasterio Abbendonie,  ubi monasticam uitam egerat, sepultum est, postmodum Cantuariam relatum. Que quidem relatio sub depositionis titulo inscripta uidetur in obituali libro archiepiscoporum Cantuariensium tomo I Anglie sacre, ubi pag. 54 habetur: XuI Kal. Decembris Cantuarie depositio beate memorie Alfrici eiusdem ciuitatis archiepiscopi et confessoris. Hanc translationem sub Canuto rege factam fuisse traditur in Historia monasterii Abbendoniensis, que exstat in tomo laudato Anglie sacre. Ante et post obitum Alfricum miraculis claruisse asserit Menardus libro II Obseruationum ad Martyrologium Benedictinum. Certe Chronici Abbendoniensis anonymus scriptor, quem iam ex Harpsfeldio laudauimus, prolixam habet de eiusdem sancti miraculis narrationem, in qua non solum ea refert que adhuc puer, aut postea in uite decursu patrauit, sed etiam alia multa que ad eiusdem tumulum in monasterio Abendonie edita fuerunt. Hinc miraculis clarus in  fastis Benedictinis celebratur die 28 Augusti. Pitseus eum uirum pium, et supra uulgarem hominum morem eruditum appellat. Eiusdem meminerunt fere omnes qui de Anglicane Ecclesie rebus commentarios edidere.





DISSERTATIO DE AELFRICO SEU ELFRICO ARCHIEPISCOPO CANTUARIENSI. Utrum fuerit Aelfricus Grammaticus.


 De ordine quem inter archiepiscopos Cantuarienses Elfricus tenuit, in superiori dissertatione egimus, atque illum Siricio succedentem ab anno circiter 995 ad 1005 uel sequentem sedisse asseruimus. Restat adhuc alia eaque longe difficilior questio de Elfrico archiepiscopo discutienda, nimirum utrum iste fuerit ille doctus Elfricus, quem Grammaticum appellare solent; et cui totum fere quod superest Saxonice litterature debemus. Atque id quidem libenter crederem, quod semper optandum, eruditionis principatum cum Ecclesie primatu coniunctum esse. uereor autem ne, rationibus utrinque subductis, archiepiscopus Cantuariensis alius a Grammatico sit statuendus.

Unum eumdemque fuisse Baleus, Pitseus, et post illos cuncti fere scriptores nostrates opinati sunt; neque illo quondam errore abreptum fuisse fateor.  Et sane sententie istius rationes adsunt non contemnende. Ut omnium enim neotericorum consentientem auctoritatem mittam: uterque Elfricus Ethelwoldi discipulus fuit, et preclaram doctrine famam etate sua consecutus est; uterque acerrimus cleri coniugati aduersarius, et uterque obiisse dicitur die XuI Kalend. Decembr. Dierum quidem obitualium concordiam nulli hactenus notarunt; qui tamen antiquitates nostre gentis summa solertia rimati sunt, Lelandus, Baleus, Pitseus, Usserius, aliique in eamdem sententiam conspirant. Plurimas rationes illustrissimus Usserius in bibliotheca sua theologica ms. congessit; ex quibus omnibus hypothesin quamdam efformauit; cuius Epitomen uir doctissimus Gullielmus Caue in Historiam Litterariam transtulit, pag. 588: scilicet Elfricum ante annum 956 cenobioli alicuius abbatem fuisse et Wulfstano Eboracensi  ac Wulfino Schireburnensi episcopis litteras illo tempore dedisse. Dein Ethelwaldo preceptori in abbatia Abbendoniensi post Ordgarum intermedium successisse. Mox ab Oswaldo abbatem S. Albani circa annum 969 constitutum esse; ad Malmsburiensis cenobii regimen anno 974 translatum. Proximo loco Cridiensem episcopum factum, dein Wiltoniensem post Siricium, ac Deuoniensem post Sidemannum. Denique ad archiepiscopatum Cantuariensem euectum, obiisse anno 1006. Sic quidem omnia, que de Elfrico narrata sibi constitere, reuerendissimus primas chronologie conciliauit. Liceat mihi tamen pace tanti uiri aliam inire sententiam, indubiis rei testimoniis freto, que ille aut nesciuit, aut minus aduertit. Neque tamen opus esse arbitror, ut hypothesin eius ante omnia aggrediar. Error eius ex inferius a me dicendis in singulis pene membris sponte patebit.

Elfrici archiepiscopi ordinem, quem inter antistites  Cantuarienses tenuit, supra asseruimus: illum nempe circa annum 995, Siricio in archiepiscopatu successisse, et anno 1005 uel sequente obiisse. Neque magis dubitandum uidetur illum Siricio ad archiepiscopatum euecto in sede Wiltoniensi successisse, ab ea demum ad sedem Cantuariensem translatum. Id enim tradunt Malmsburiensis, Geruasius, Radulphus de Diceto et Chronologia Saxonica, ut alios taceam. Istius quidem uersio Latina a Wheloco confecta episcopum prius Wintoniensem fuisse prefert. Id autem contra fidem Saxonici chronologi manifestam. Saxonica enim sic se habent: Elfricus Wiltoniensis episcopus, Neque melius Baleus  qui a sede Wellensi ad Cantuariensem translatum scribit. Utcunque autem illud certum iure sit habendum, nonnulla in historicis nostris reperiuntur, que successionem Elfrici in episcopatu Wiltoniensi perturbant. Ut paulo altius enim rem ducamus, post Odonis episcopi translationem ad archiepiscopatum  Cant. circa annum 938, Osulfus successit ex concordi omnium sententia. Iste obiit anno 970 iuxta Florentium, Osulfo Algarus, Algaro Elfstanus, iuxta Malmsburiensem; rectius uero Florentius Alfstanum Osulfo, Wulgarum Alfstano successisse ponit. Uterque Elfstanum monachum Abendoniensem et S. Ethelwoldi discipulum fuisse perhibent. Neque alius est Algarus Willelmi a Wulgaro Florentii. Iste enim indiculo episcoporum Historie sue subnexo Alfstani successorem Alfgarum uocat. Alfgarum autem Alfstano successisse indicio est quod narrat Florentius; Ethelredum regem ingentem collegisse classem, atque illi prefecisse Alfricum et Theoredum duces, Alfstanum Wiltuniensem et Aescwinum  episcopos; classem demum Alfrici perfidia insignis uictorie iacturam fecisse anno 992. Isto quidem anno Florentius rei exitum narrat; quamuis classi ante plures annos prefici potuerint, et episcopus ille Wiltuniensis ante  rem gestam fato cesserit. Et certe ab anno 989 Alfricus sedem Wiltoniensem insederat atque illi etiam precesserat Siricius; quod in superiori dissertatione probauimus. Quem Alfstanum autem hic uocat codex Florentii impressus, codex ms. uetustissimus Aelfgarum appellat. Alfgarus igitur successit Alfstano, Alfstanus Osulfo. Alfstanus is obiit anno 980, Abendonie sepultus, iuxta Historiam antiquissimam Abendoniensem, de qua infra, exeunte forsitan anno post Kalendas Ianuarii. Anno enim 981 obiisse prodit Florentius. Certe consecrationi Ecclesie Wintoniensis anno 980, die XIII Kalend. Nouembr. Elfstanus adfuit; teste Wolstano in uita Ethelwoldi, cap. 40. Illi successor Alfgarus sedem ad annum usque 988 tenuit. Siricius enim, si Willelmo Thorn fides, ex abbate S. Augustini Cant. episcopus Wintoniensis , procurante Dunstano, creatus est anno 988.

Elfricum ante susceptum episcopatum Wiltoniens.  fuisse abbatem Abbendoniensem Malmsburiensis et Westmonasteriensis scribunt; idque apud omnes neotericos pro indubio habetur. Lapsi tamen omnes. Sequitur enim historia Abendonensis a me primum edita, que nullam non fidem meretur. De ueneranda eius antiquitate prefationem consule. Ista successionem abbatum Abbendoniensium ab Ethelwaldo ad annum 1131 accurate contexuit; nullum autem Alfrico locum dedit. Ethelwoldo enim anno 963 successit Osgarus  Osgaro Edwinus anno 984, Edwino Wulgarus anno 990, Wulgaro Adelwinus anno 1017, Adelwino Siwardus anno 1030. Quod tamen errori ansam dedit; Alfricus Cantuariensis prius fuit monachus Abbendoniensis, ex fide historie supra citate . In eo sc. monasterio sub eximio monastici ordinis instauratore Ethelwoldo enutritus fuerat; in quo et plurimi alii istius etatis antistites. Ab initio enim Edgari regis ad annum  circiter millesimum singuli fere Anglie episcopi et abbates ex monasteriis Abbendoniensi, Glastoniensi et Wintoniensi delecti sunt. Adeo inualuerat monachorum ordo; tantumque apud reges nostros potuere Dunstanus, Ethelwoldus et Oswaldus, qui tribus hisce monasteriis omnium primis monachos clericis eiectis induxerant; et quasi totidem cucullati ordinis seminaria instituerant.

Elfricum Cantuariensem clericis expulsis monachos Ecclesie Christi Cantuariensi induxisse supra notauimus. Obiit anno 1005  et Abbendonie, unde monachus exstiterat, sepultus est; translatus ad Ecclesiam Cant. sub Canuto rege. Ista nos docet Historia Abendonensis. Diem obitus dedit Martyrologium Cantuariense ms. sc. XuI Kalend. Decembris. Eodem die Elfricum Grammaticum decessisse carmen glossario eius, quod Somnerus edidit, prefixum refert. Suspicor tamen carminis auctorem, nominis ac dignitatis ab utroque geste  similitudine deceptum, diem Cantuariensi proprium Grammatico male adsignasse. Alio enim die Grammaticum obiisse argumento uerisimili inferius ostendemus; et Martyrologio Cantuariensi fidem in hac re derogari nequaquam par est. Ceterum Elfrici Cantuariensis eruditionis famam astruit non solum institutio sub doctissimo presule Ethelwoldo, uerum etiam Bridferthi monachi Ramesiensis ceui fides; qui in uita S. Dunstani ipsi Elfrico dicata illius nomen ob enormitatem diuulgate peritie depredicat .

Ista solummodo de Elfrico archiepiscopo Cantuariensi constant. Abbatem autem S. Albani prius fuisse admodum probabile est. Rationes expediam. Sic enim Ioannes Capgrauius in uita Oswaldi presulis Wigorniensis, postea Eboracensis. Dato illi ab Edgaro rege et Dunstano archiepiscopo negotio canonicos seculares monasteriis eiiciendi, monachos introducendi, quod strenue adimpleuit; inter alios  instituit in ecclesia S. Albani Elfricum abbatem; qui ad archiepiscopatum Cantuariensem postea sublimatus fuit; in Ecclesia Eliensi Brithnotum abbatem.  Nescio unde ista hauserit Capgrauius. Sane is, ex quo cetera fere omnia desumpsit, Ioannes Tinmuthensis in Historia sua Aurea ms. nil eiusmodi habet. Fidem tamen addit traditio, que inter monachos S. Albani uiguit Alfricum seu Leofricum quemdam abbatem suum ad thronum Cantuariensem demum conscendisse. Istud ex Matthei Paris Historia abbatum S. Albani patet; quamuis ipse abbatum tempora atque successionem male disposuisse uideatur. De parachronismis in hoc opere admissis nonnulla in notis ad Chronicon episcoporum Lichfeldensium adnotauimus. Forsitan et error parilis in hac re deprehendi potest. Numerat enim Ulsinum abbatem sextum, Alfricum septimum, Ealdredum octauum, Eadmerum nonum, Leofricum decimum, Alfricum undecimum, Leofstanum duodecimum, qui tempore  Edwardi regis confessoris Alfrico successit. Porro si quis tempora componat, inueniet Alfricum abbatem septimum tempore Edgari regis floruisse. Quod cum Capgrauio apprime conuenit. Alfricum enim cenobio S. Albani et Brythnotum Eliensi eodem circiter tempore prepositos asserere uidetur, Brithnotum autem monasterio Eliensi anno 970 prefectum esse Historia Eliensis refert. Rem confirmat subscriptio Aelfrici abbatis in charta Edgari regis data cenobio Ramesiensi anno 974 . Iste quidem Alfricus sedem Cantuariensem postea obtinuisse perbene potuit. Id tantum de exitu eius Mattheus docet, illum plenum dierum et sanctitate preclarum migrasse ad Dominum, seu potius, si uerum fatendum esset, se nescire quid de eo factum sit. Honorem autem archiepiscopatus gesti non abbati septimo sed decimo, sc. Leofrico, defert. Sic enim rem disposuit. Leofricus filius erat comitis Cantie, Alfricus frater eius uterinus. Ille, in archiepiscopum  Cant. electus, non consensit, asserens fratrem suum Alfricum ad hoc esse digniorem. Postea tamen consensit. Nam, assumptus ad archipresulatum, domum suam bonis omnimodis reliquit redundantem. Et huic successit Alfricus frater, qui, ope fratris sui archiepiscopi fultus, multos repressit insurgentes, etc. et eiusdem auctoritate officium S. Albani a se compositum in multis Anglie locis publicari fecit. Inepte igitur Gullielmus Watsius, Matthei Paris editor, notam hanc marginalem apposuit: Leofricus electus in archiepiscopum non consensit, asserens fratrem suum Alfricum fuisse multo digniorem. Alfricus igitur effectus est archiepiscopus Cantuarie. Alfricus iste, dum secularis fuit, regis Etheldredi cancellarius fuit; et postea abbas factus ab eodem Etheldredo nonnulla cenobio suo emit. Sub Etheldredo itaque rege Leofricus abbatia cessit, Alfricus successit. Ante annum igitur 978 quod ponit Usserius, Alfricus abbas S. Albani esse non potuit. Sed neque multo post abbatiam sortiri potuit. Leofricus enim iste ad  archipresulatum a Mattheo euectus, alius non fuit, quam Leofricus episcopus Cridiensis; qui  Cridionensem episcopatum ab Edwardo rege, cui capellanus fuit donatum tulit anno 1046. Sedem Exoniam transtulit anno 1050; obiit 1071. Nullum alium huiusce nominis inter presules Anglicos eiusdem eui inuenimus. Quod si Alfricus tempore Etheldredi regis abbas fuerit, dicendum erit illum Leofrico ordine preiuisse. Certe Radulphus de Diceto  isti sententie suffragatur. Sic enim abbates S. Albani recenset; Wlsinum sextum, Elfricum, Eldredum, Edmarum, Aluricum decimum. Hic factus est, inquit, archiepiscopus Cantuariensis. Cui successit in abbatia S. Albani Leofricus abbas undecimus, frater ipsius Elurici. Cautius igitur ordinem Radulfus disposuit, quamuis et ipse hallucinatus fuerit, archiepiscopatum Alfrico abbati non septimo sed decimo tribuendo.  Leofricum autem abbatem fuisse episcopum Exoniensem idem confirmat; dum refert Leofstanum abbatem duodecimum factum esse anno 1047. Anno enim precedenti Leofricus sedem Exon. adeptus fuerat. Nescio annon Mattheus fratrum officia pariter ac ordinem immutauerit. Leofricum enim regis cancellarium fuisse Westmonasteriensis et Wigorniensis produnt: Alfricum nullus. Ut quod sentio dicam: Si Alfricus Cantuariensis prius fuerit abbas S. Albani, ordine fuit septimus. Et fuisse quidem non affirmo, lubens tamen concedo. Atque ista quidem scripseram, antequam uitam Oswaldi ab Eadmero scriptam perlegissem. Ex illius enim fide certissime constat Elfricum archiepiscopum Cant. fuisse prius abbatem S. Albani, cenobio recens instaurato ab Oswaldo prefectum.

Ab Alfrico Cantuariensi ad Grammaticum transeundum est: et primo quidem que de isto Malmsburiensis narrat, examini subiicienda. Exstat apud  Malmsburiensem tam in historia De gestis regum  quam in uita Aldhelmi a me primum edita, p. 32, charta Edgari regis data cenobio Malmsburiensi anno Domini 974, regni sui 14, qua se Elfricum uirum in omnibus ecclesiasticum  abbatem prefecisse dicit. Huic abbati Willelmus in uita Aldhelmi  eiusmodi apponit characteres, qui Grammatico proprii sunt. Sic enim ille: Eum peritum litterarum, presertimque elegantissimum interpretem nisi fallax tradit uetustas. Moriens reliquit aliquantos codices, non exigua ingenii monumenta: uitam S. Adelwoldi antequam eam Wolfstanus operosius concinnaret; Abbreuiationem passionis S. Edmundi; libros multos ex Latino in patrium sermonem uersos. Opera ista ad Elfricum Grammaticum spectare nullus non nouit. Huius enim innumeros fere sermones, Tractatus, et libros  S. Scripture e Latino in Saxonicum sermonem uersos in bibliothecis publicis etiamnum habemus. uita Ethelwoldi ab eo contexta exstat ms.  penes eruditissimum Mabillonium, qui prologum eius dedit in Actis Benedictin. Sec. u, 608, in notis ad Ethelwaldi uitam a Wolstano scriptam. Quam quidem uitam, ut id obiter notem, Wolstanum auctorem habere  ex hoc Willelmi loco iam primum constat. Que de illo enim Wolstani opere dicit Aldhelmus, uite Ethelwoldi a Mabillonio ibidem edite adamussim conueniunt. Ceterum Abbreuiationem passionis S. Edmundi ab Elfrico adornatam non alius memorauit. Nescio an hodie supersit. Habetur quidem uita S. Edmundi regis Saxonice ab Elfrico scripta in bibliotheca Cotton. Iul. E. 7. Porro de Elfrico abbate Malmsburiensi Willelmus adiungit quod, cum iam grandeuus esset, in episcopum Cridiensem altatus, uix quatuor annis superfuit.  Longe igitur ille alius ab Alfrico Cantuariensi, qui ex ipsius Willelmi aliorumque omnium sententia archiepiscopatum undecim annis, et antea Wiltoniensem quinque, tenuit. Falsus ergo Cl. Usserius, qui unum eumdemque ponit. Quod uero uir maximus Elfricum anno 978, Cridiatunensem episcopum, anno 990, Wiltoniensem post Siricium, sicut etiam Deuoniensium eodem tempore post Sidemannum fuisse factum coniiciat; pluries adhuc lapsus est. Sidemannus enim obiit anno 977, teste Florentio; aliusque Deuoniensium episcopus non fuit preter Cridiensem. Nec minus errauit ipse Willelmus, qui Elfricum Grammaticum eumdem cum Cridiensi posuit. Scripsit enim Grammaticus uitam Ethelwoldi Kenulpho episcopo Wintoniensi anno 1006. Elfricus autem Cridiensis iamdiu satis cesserat: quippe qui quatuor duntaxat annis sedem tenuit, et ante annum 991 quatuor in abbatia Malmsburiensi successores, Ethelwardum, Kinewardum, Brichtelmum, et Brithwoldum, habuit. Brithwoldus enim Danelgeldum soluit,  teste Willelmo . Id autem uectigalis anno 991 impositum fuisse constat. Propius adhuc ueritatem attingere liceret, si charta Ethelredi regis Ethelwerdo abbati data , cui Elfricus iam episcopus testis adfuit, ueras temporum notas exhiberet, que codicis uitio corrupte sunt. Id tamen prefatur Willelmus chartam datam fuisse ab Etheldredo, dum adhuc in regno tenellus esset. Regnum iste iniit anno 978 die 18 Martii. Testes adfuerunt preter Elfricum Escuinus Dorcestrensis episcopus, et illi qui in superiori charta  subscripserunt: uiz. Dunstanus, Oswaldus, Ethelwoldus, tres Elfstani, sc. Londoniensis, Roffensis et Wiltunensis episcopi. Ex his Elfstanus Wiltunensis obiit anno 981, prout supra obseruauimus. Adeoque Elfricus Cridiensis ante annum 985 obiit. Ista sufficiant. Cum chartarum autem fides merito suspecta habeatur, non inutile erit successionem episcoporum Cridiensium intueri.  Illos sic enumerat Malmsburiensis : Edulfus, Edelgar, Elfwold, Sideman, Elfric, Elfwold. Eumdem ordinem seruat Florentius, qui annos plurimorum insuper exhibuit. Ethelgarus sc. obiit anno 953, episcopatus sui 21, Alfwoldus successit anno 953 ; sedit annos 19; obiit anno 972. Sidemannum Edgarus rex anno 968 cenobio Exoniensi abbatem prefecit; anno 972 Alfwoldo successorem dedit. Obiit is anno 977. Addit codex ms. Florentii Abbendonie sepultum esse. Sidemanni obitum confirmant Acta synodi Kyrtlingtoniensis , anno 977, habite. In ipsa enim synodo obiisse ibidem dicitur. Successit itaque Elfricus anno circiter 977, et circa annum 981 defunctus est. De isto episcopo dictum puto, quod habet Historia Glastoniensis : Elfricus episcopus, monachus et  abbas Glastonie, obiit anno 988. Annus quidem minus conuenit; neque tamen minus uerisimilis est coniectura. Auctori enim istius historie chronologia infelicissime solet succedere.

Reiecta Malmsburiensis sententia, certiora de Elfrico Grammatico sunt inuestiganda. Id in primis constat, illum Ethelwoldi abbatis Abendoniensis et demum episcopi Wintoniensis discipulum fuisse. Hoc ipse pluries in suis scriptis testatur, et preceptoris uirtutem et eruditionem depredicat. Sic in prefatione prima ad grammaticam Saxonicam, sicut didicimus in schola uenerabilis presulis Athelwoldi, qui multos ad bonum imbuit. Et in prefatione secunda dicit Dunstanum archiepiscopum et Ethelwoldum episcopum litteras iamdiu apud Anglos sepultas in monasteriis resuscitasse. Sane preclarum Ethelwoldi in hac re studium alius ipsius discipulus Wolstanus nobis in uita eius  testatum dedit: Dulce namque erat ei, inquit, adolescentes et iuuenes  semper docere, et Latinos libros Anglice eis soluere, et regulas grammatice artis ac metrice rationis tradere, et iucundis alloquiis ad meliora hortari.

Ethelwoldus monachos Abendonienses ante, Wintonienses post presulatum susceptum discipulos habuit. Elfricus e Wintoniensibus fuit. Ipse enim in epistola ad Kenulphum, uite Ethelwoldi prefixa, sese Wintoniensem alumnum appellat. Eumdem Elphegus episcopus Wintoniensis ad monasterium Cerneliense legauit; adeo ut monasterium, in quo degebat, ad episcopi Wintoniensis ditionem spectasse iure censeatur. Poterat tamen Elfricus in utrouis monasterio Ethelwoldi regimini subdi; modo etas permitteret. Ethelwoldus enim , expulsis de ueteri monasterio Wintoniensi clericis, induxit monachos de Abendonia, quibus ipse abbas et episcopus fuit. Ex horum autem numero Elfricum fuisse etas eius necdum adulta non permittit. Anno enim 963, quo Ethelwoldus ab abbatia  Abbendoniensi ad episcopatum Wintoniensem translatus est, nondum undecimum etatis annum superarat. Quod proxime probandum est.

Chronologiam Saxonicam a Iulio Cesare ad annum Christi 1070 Abrahamus Whelocus edidit ex duplici codice ms. Kaltero collegii corporis Christi Cantab. uetustiore, altero Cottoniano recentiore. Operis totius auctor frustra queritur. A diuersis enim scriptum est. Codex autem Cantabrigensis nota affixa prefert chronologiam istam scriptam esse ab Elfrico anno etatis sue 23. Quod de parte eius posteriore nequaquam intelligendum esse satis constat. Pars itaque prior Elfricum auctorem habet: que quidem res Ecclesie Wintoniensis tanta pre aliis diligentia persequitur, ut a monacho quodam Wintoniensi concinnata primo intuitu uideatur. Desinit ista in anno 975; primo sc. Edwardi regis et martyris anno: quod cuiuis locum consulenti facile patebit. Ibi enim historicus post narratum Edwardi  introitum, multos illi annos precatur. In proximo autem, cuius res gestas chronologia ista exhibet, anno sc. 977 Edwardum regem occisum esse narratur. Que certe ab uno eodemque auctore proficisci nequaquam potuerunt. Elfricus igitur in anno 975 chronologiam suam terminauit, annos iam natus 23, adeoque anno circiter 952 natus est.

Idem Elfricus post annum 908 nondum abbatis dignitate auctus scripsit ad Wulfinum episcopum Schiburnensem epistolam celeberrimam, que sepius prodiit, et canones ecclesiasticos, qui habentur apud Spelmannum, concil. Angl. tom. I, p. 572. Spelmannus quidem  contendit Elfricum tunc episcopum fuisse, ducto exinde argumento, quod Wulfino sese parem innuat, canones suos sic exorsus: Elfricus humilis frater uenerabili episcopo Wulfino. Porro duos tantum hoc seculo Wulfinos episcopos fuisse: unum Scirburnensem ab anno 940 ad 958; alterum Dorcestrensem  ab anno 1053 ad 1067; nullum autem utriuis Elfricum episcopum contemporaneum reperiri. Unici Alfrici Putte archiepiscopi Eboracensis etatem ad rem propius accedere. Istum enim sedem Eboracensem ab anno 1003 ad 1031 tenuisse; adeo ut si Wulfinus cathedram Dorcestrensem paulo citius adierit, uel Alfricus Eboracensem paulo diutius tenuerit, Alfricus archiepiscopus Wulfino cepiscopo canones inscribere commode potuisset. Et in hanc se inclinare sententiam. uel si concedi posset Elfricum Canonum auctorem non fuisse illo tempore episcopum; cum tamen aliunde constet Elfricum canonum auctorem cum Grammatico fuisse, et Grammaticus Ethelwoldi  discipulus fuerit: nullo modo fieri posse ut, Wulfino episcopo Scirburnensi anno 958 defuncto, canones isti inscriberentur. Huc redit Cl. Spelmanni sententia; que tot fere errores habet quot argumenta. Quod Alfricus Putta sedem Eboracensem anno 1003 obtinuisse dicatur; typographi  erratum arbitror. Nescire enim non potuit uir doctissimus Alfricum anno 1023 archiepresulatu Eboracensi auctum esse. Neque etiam quo anno Wulfibus episcopatum inierit, inuestigare refert. Canones enim hos ante annum saltem 1006 scriptos esse clarissime liquet ex prefatione Elfrici auctoris ad codicem ms., in quo sermones catholici atque isti ipsi canones Saxonice habebantur. Prefationis initium Spelmannus ibidem dedit. In ea dicit Elfricus se ab Elphego episcopo Wintoniensi ad monasterium Cerneliense missum, librum istum e Latino sermone in Anglicum transtulisse idioma. Ante annum igitur 1006, quo Elphegus Wintoniensis episcopus esse desiit; et post annum 983, quo esse cepit. Poterat tamen Elfricus canones Wulfino Scirburnensi Latine ante plures annos scripsisse; et postea hic loci Saxonice conuertere. Quod illi non infrequens erat libros suos e Latino Saxonice, e Saxonico Latine transferre. Potuit quidem etiam canones ante annum 1006 compositos Wulfino Dorcestrensi post annum  1053 inscribere: quod uult Spelmannus. Nimis tamen durum uidetur Elfricum canones conscripsisse in gratiam alicuius presulis: quem post quinquaginta plus minus annos futurum preuiderat. Sin Wulfino Schirburnensi inscriptos dicamus; omnia optime conuenient. uite institutum et secte studium Wulfino et Elfrico communia fuerunt; quod amicitiam illis facile contrahere potuisset. Iste sub Ethelwoldo Wintonie, ille sub Dunstano Glastonie enutritus  Elfricus capitali odio in clericos seculares presertim coniugatos ubiuis inuectus, quod et in canonibus ad Wulfinum pre aliis argumentis persequitur. Wulfinus eiusdem secte studiosus, clericis Ecclesia Scireburnensi eiectis confestim post acceptum episcopatum, monachos in sede episcopali instituit: auctore Malmsburiensi . In epistola autem canonibus prefixa tantum abest, ut Wulfino se parem innuat, ut contrarium potius non  obscure indicet. Sic etiam Wulfinum alloquitur: Obtemperauimus iussioni tue libenti animo; sed non ausi fuimus aliquid scribere de episcopali gradu, quia uestrum est scire quomodo uos oporteat, etc. Quod uero se fratrem indigitet, non aliud innuit quam se monachum esse, usurpato uocabulo apud monachos etiam antiquiores frequentissimo. Elfrico autem pre aliis in omnibus suis scriptis solemne est nomini proprio nomen ordinis seu dignitatis apponere. Sic enim cuncte fere illius lucubrationes exordiuntur Frater Elfric, uel Elfric abbas, uel Elfric episc. Denique Wulfinus iste Elfrico contemporaneus fuit. Anno enim 958  adeo non defunctus est, ut episcopatum nondum obtinuerit. Namque anno 962 Wulfinus abbas Westmonasterii a Dunstano episcopo Londoniensi institutus est; ex fide Radulphi de Diceto . Hunc postea fuisse episcopum Schireburnensem constat ex  Willelmo Malmsburiensi  qui in Wulfini Schireburnensis rebus gestis narrandis eadem que Radulphus, de abbatia Westmonasteriensi illi a Dunstano, cum esset episcopus Londonie, commissa refert, anno duntaxat pretermisso. Sane Radulphum in anno hallucinatum esse libenter crederem. Dunstanum enim a sede Londoniensi ad Cantuariensem sub exitum anni 959 translatum esse in superiori dissertatione probauimus. Factus est idem episcopus Londoniensis anno precedente, ex Florentii fide, ita ut anno 959 uel 958 Wulfinus abbas Westmonasterio prepositus fuerit. Et anno quidem 958 prepositum fuisse Florilegus diserte affirmat et Ioannes Flete in Historia Westmonasteriensi. De Wulfini obitu disquirendum restat. Ante annum 978 is contigit, si Florentio simul et Malmsburiensi fides. Isto enim anno Alfwoldus ex illius sententia decessit; qui Wulfino in sede Schireburnensi iuxta Malmsburiensem aliosque successit. Wulfinum quemdam episcopum Wiltoniensem Euidentie Ecclesie  Christi Cant.  memorant subscripsisse donationi Etherici et Leofwenne una cum Elfego episcopo Wintoniensi. Factum id igitur post annum 984, quo Elfegus episcopatum iniit. Pronum tamen est arbitrari Wulsini pro Wulgari nomine male irrepsisse. Wulgarum enim post annum 981 sedem Wiltoniensem tulisse supra probauimus. Utcunque autem coniectura se habeat, euidentiarum istarum auctoritati quam minimum deferendum censeo. Nescio an Florentii auctoritatem superet charta Ethelredi regis data Wulfsino episcopo Schireburnensi et cenobio suo anno 998, que in bibliotheca manu ualde uetusta et semisaxonica reperitur, queque exinde descripta in hoc uolumine paulo inferius locum habet. In tanta testium discordia quid potissimum statuendum esset mihi prorsus incerto feliciter ad manus deuenit Ioannis Flete Historia Westmonasteriensis ms. Iste ex Sulcardo monacho Westmonasteriensi, qui 50 circiter post Wulfsinum annis  floruit, refert cap. 17 Wulfsinum episcopum Schireburnensem ab Ethelredo rege paulo post annum 980 factum esse, et anno circiter 998 obiisse. In eam igitur adducor sententiam Alfwoldum illum a Florentio memoratum ante Wulfsinum sedi Schirburnensi prefuisse; lapsumque esse Malmsburiensem atque illius sequaces in catalogo episcoporum Schireburnensium texendo. Eo quo Wulfsinum Malmsburiensis loco Alfsium reponit Florentius, Ulsium Florilegus, qui eumdem Elfredo anno 940 successisse ponit. Noster autem Wulfsinus inferius querendus est, illo circiter loco, quem Ethelricus et Ethelsius in uulgatis presulum Schireburnensium catalogis obtinent. Ioanni Flete fidem astruunt charte perantique Saxonice in historica cenobii Abendoniensis ms. in bibliotheca Cottoniana Claudius B. 6. Quarum plurimis Wlfsinus isto circiter tempore subscripsit. uerbi gratia charte date anno 995 subscribunt Aelfricus Wiltoniensis episcopus et Wlfsige  Schireburnensis fol. 96; charte anno 995, indictione 8 date, Aelfricus electus Cant. archiepiscopus et Wulfsige Schireburnensis episcopus fol. 95.; charte anno 996, indictione 9, Aelfricus Cant. archiepiscopus, et Wulfsige Schireburnensis episcopus, f. 99; multe quin etiam post annum 998 charte edite inibi singulis fere annis reperiuntur; in nullis autem harum Wifsini nomen comparet.

Post annum 987 Elfricus missus est ab episcopo Wintoniensi Elfego ad monasterium Cerneliense in agro Dorsatensi ut disciplinam monasticam inibi institueret, rogatu Aethelmari comitis, qui monasterium recens fundauerat. Ista scribit Elfricus in prefatione ad sermones catholicos et canones supra memorata. Charta autem fundationis dicti monasterii exstat  data anno 987. In hoc monasterio degens, plurimos sermones, quos catholicos uocat, e Latina in Saxonicam linguam transtulit: quod ipse loco citato prodit.  Post annum itaque 987, grammaticam suam concinnauit. In secunda enim grammatices prefatione dicit se octoginta libros sermonum uulgari sermone reddidisse. Et totidem quidem, neque plures, annumeratis etiam codicis Cerneliensis sermonibus ab illo uersos hodie habemus. Simplex autem monachus adhuc fuit; utpote qui in prefatione dicti codicis se monachum et missalem presbyterum duntaxat indigitat. Nec mirum uideri debet simplici monacho monasterii recens fundati instituendi curam commissam esse: cum preter eximiam eruditionis famam Elfrici meritis accesserit, quod Ethelwoldi discipulus fuerit. Illo enim tempore nulli fere digni habebantur, qui monasteria et ecclesias seu regerent, seu instituerent; nisi qui e Dunstani, Ethelwoldi aut Oswaldi scholis prodiissent. Hinc et ad alia monasteria Elfricum legatum esse legimus. In codice enim ms. uersionis Saxonice Euangeliorum  sub fine Euangelii S. Matthei, ista reperiuntur charactere Saxonico  scripta: Ego Elfricus scripsi hunc librum in monasterio Bathonio  et dedi Brithwoldo preposito: teste Mareschallo in Obseruat. ad uersionem Anglo-Saxon., p. 490.

Post annum 1002, Elfricus scripsit epistolam insignem  De sacramento altaris ad Wolstanum archiepiscopum Eboracensem. Duo fuerunt isto seculo Wolstani archiepiscopi Eboracenses. Alter obiit anno 956, die uII Kal. Ianuar., iuxta Florentium et Chronicon Mailrosense. Alter Aldulfo successit anno 1002, iuxta Florentium et Westmonasteriensem; obiit anno 1023, u Kal. Iunii, feria tertia, iuxta Florentium et Thomam Stubbs. Abbatem fuisse, quando epistolam scripsit, ipse assumpto in fronte epistole abbatis titulo, demonstrant. Wolstano igitur seniori epistola inscribi non potuit; cum Elfricus anno 987 triginta plusquam post illius obitum annis, nondum abbatis dignitate cohonestaretur.  Sunt tamen, qui Wolstano seniori scriptam uolunt; quibus opposuisse sat erit Elfricum fuisse Ethelwoldi discipulum; ipsum autem Ethelwoldum non longe ante Wolstani obitum abbatem factum discipulos sibi adsciuisse: ne dicam iterum Elfricum post annum 787 simplicem monachum fuisse; et si de etate eius recte coniecerimus, in cunis adhuc, quando Wolstanus obiit, uagiisse.

Anno 1005 Elfricus, abbas iam factus, uitam Ethelwoldi preceptoris conscripsit; et Kenulfo episcopo Wintoniensi scriptam nuncupauit. Kenulfus enim successit Elphego; quem anno 1005 ad sedem Cantuariensem translatum in superiori dissertatione ostendimus; et ante mensem Iulium anni sequentis obiit, teste Florentio Wigorniensi. Anno autem 1005 potius quam 1006 Ethelwoldi uitam scriptam statui, ut ueritati magis accedat calculus Elfrici, qui in prefatione dicit annos uiginti ab Ethelwoldi obitu transactos fuisse. Obiit Ethelwoldus  medio anno 984. Sin aliis annus 1006 magis placeat, non refragahor. Cuiusnam monasterii abbas fuerit Elfricus, minus constat. Wintoniensis tamen fuisse uidetur; tum quod opus Kenulpho episcopo Wintoniensi inscripserit; tum quod monachus Wintoniensis antea fuerit, quod supra ostendimus. In epistola etiam nuncupatoria cum et abbatem et Wintoniensem alumnum se uocans, institutionis locum doceat, abbatie sedem taceat; unum eumdemque et abbati et monacho fuisse locum subindicat. Rem extra dubium ponent Florentius Wigorniensis, Radulfus de Diceto, et Thomas Stubbs: qui Alfricum Puttam archiepiscopum Eboracensem, prius Wintoniensem prepositum fuisse produnt. Nostrum autem Elfricum fuisse illum archiepiscopum Eboracensem unico eodemque certissimo argumento ostendemus.

Elfricum demum episcopali dignitate auctum esse constat ex epistola eius ms. in collegio Corporis  Christi Cantab. que inscribitur: Elfrici episcopi ad iam nunc ordinatos. Archiepiscopum apud Anglos fuisse patet ex uetusto carmine glossario eius premisso:

Presulis hic redolent Elfrici lypsana summi:
   Qui rector patrie perstitit Angligene.
Inter pontifices rutilans seu mystica lampas:
   Defensor regni, necne salus populi.

Denique archiepiscopum Eboracensem fuisse liquet ex epistola antiqua, que in uetusto codice Elfridi glossario subiiciebatur, et una cum glossario a Somnero euulgata est. Inibi religiosus uir quidam Elfricum orans, ut illi regium fauorem in negotio quodam tenui conciliaret, eum his uerbis compellat: Ita tu, sacerdos egregie Aelfrice, nostri regis C. obtutibus semper assistis; et secreta eiusdem consilia a te non sunt abscondita, sed per tue industriam sapientie discernendo rimantur. Apud eumdem uero multorum subuenis diuitum et inopum miseriis. Unde  totis imploro nisibus tue serenitatem beneuolentie, etc. Rex autem C. isto seculo alius non fuit preter Canutum; et Canuti regis tempore Elfricus archiepiscopus alius non fuit preter Eboracensem.

 Rei non leue pondus accedit ex cognomento Elfrici archiepiscopi Eboracensis; qui ab aliis Putta, a Florentio Wigorniensi Puttoc appellatur. uocem corruptam esse iamdiu suspicabar; et pro Saxonica littera p litteram p male esse repositam; quod ob litterarum similitudinem perfacile fuit. Tandem subsidium felicissime tulit codex ms. uetustus Florentii Lambethanus; qui pro Puttoc legit pittunc. Ista autem uox a uoce Saxonica pitt, que ingenium seu doctrinam significat, deriuatur. Unde et pittiz et pittol, doctus seu sapiens. Adeo ut Elfricus pittunc nil aliud sit quam Elfricus doctus seu Elfricus sapiens. Quod quidem cognomen iure illi datum fuit, cum ipse solus plus omnibus simul sue etatis Anglis in rem litterariam contulerit.

Alfricus itaque Wolstano iuniori in archiepiscopatu Eboracensi successit. Wolstanus obiit anno 1023 die u Kalend. Iunii feria tertia, ex fide Florentii Wigorniensis et Thome Stubbs. Ipse uero  Elfricus obiit apud Suthwellam anno 1051, et apud Medeshamstede seu monasterium Petroburgense sepultus est. Id iidem auctores et Radulphus de Diceto produnt: diem obitus pretermittunt. Carmen quidem supra memoratum glossario prefixum die XuI Kalend. Decembr. illum obiisse prefert. Istum autem diem obitualem ad Elfricum Cantuariensem archiepiscopum certius spectare antea adnotauimus. Prestat, ut Elfrici Eboracensis obitum inter monachos Petroburgenses queramus. Siquidem is apud eos sepultus fuerit; diem eius obitualem, quem anniuersarium uocant, illi quotannis celebrarunt. Habetur itaque ms. in bibliotheca Lambethana Consuetudinarium monasterii Petroburgensis; cui premittitur Kalendarium. Kalendario in totidem columnis seorsim positis interseruntur dies anniuersarii cuiusuis mensis in illo cenobio celebrandi. Et in his obitus Elfrici hisce uerbis notatur: Die IX Kalend. Februarii, depositio Dompni Elfrici archiepiscopi. Sic etiam obituarium cenobii Rames ensis : Nono Kalend. Februarii, obiit Ailfricus archiepiscopus.





CANONES AELFRICI AD WULFINUM EPISCOPUM.
(Edidit LABBEUS, Concil. general., tom. IX, col. 1003.---Habentur canones isti ad finem libri catholicorum sermonum, Anglice in ecclesia recitandorum, in celebri bibliotheca Corporis Christi, uulgo Sancti Benedicti Cantabrigie, prout sequuntur.]



EPISTOLA DE CANONIBUS.


AELFRICUS humilis frater uenerabili episcopo WULFINO, salutem in Domino.

Obtemperauimus iussioni tue libenti animo; sed non ausi fuimus aliquid scribere de episcopali gradu, quia uestrum est scire quomodo uos oporteat optimis moribus exemplum omnibus fieri, et continuis admonitionibus subditos exhortari ad salutem; que in Christo Iesu dico: tum quod sepius deberetis uestris clericis alloqui, et illorum negligentiam arguere, quia pene statuta canonum, et Ecclesie religio, uel doctrina, eorum peruersitate deleta sunt. Ideoque libera animam tuam, et dic eis que tenenda sunt, sacerdotibus et ministris Christi, ne  tu pereas pariter, si mutus habearis canis. Nos uero scriptitamus hanc epistolam, que Anglice sequitur, quasi ex tuo ore dictata sit, et locutus esses ad clericos tibi subditos, hoc modo incipiens:



I.

Dico uobis sacerdotibus ego ipsemet: Non feram negligentiam uestram in uestro ministerio, sed in ueritate uobis annuntiabo quid de sacerdotibus constitutum est. Christus ipse nobis exemplum prebuit Christiane institutionis, et puritatis uite seu castitatis. Omnes igitur qui in uia sua secum ambulauerint, mundano omnia reliquerunt, ne uxores respicientes. Unde ipsemet in quodam Euangeliorum suorum ait: Qui uxorem suam non odit, indignus est meus esse discipulus .



II.


Post Christi uero ascensionem in regnum celorum, et excessum uenerabilium eius apostolorum, tanta excitata est in terrarum medio persecutio, ut ad synodum congregari nequibant ministri Dei, propterea quod eorum uitis insidiabantur gentes ethnice; donec Constantinus Cesar, imperium orbis assecutus, Christianus fieret.



III.

Tunc congregauit ille in Nicea ciuitate CCCXuIII episcopos ex omnibus nationibus ad confirmandam fidem catholicam. Erant in hac synodo multi episcopi insignibus clari miraculis, et hi missalem quemdam sacerdotem, Arium nomine, telo anathematis perstrinxerunt, quod non crederet Filium  Dei uiuentis in perpetuum equalis esse potentie cum Patre suo glorioso. Ipsumque igitur Satane tradiderunt omnes: sed is noluit resipiscere, usquedum effusa cum aluo intestina sua in latrinam uiderat.



Iu.

In hac synodo instituta fuit sancte Ecclesie liturgia, et fidei Symbolum quo in missa utimur, nonnullaque alia ad cultum et seruitium Dei pertinentia.



u.

Decreuerunt iam tum omnes unanimi cogitatione ut neque episcopus, neque sacerdos missalis, neque diaconus, nec qui uere est canonicus, in domo sua secum haberet aliquam mulierem, nisi matrem  uel sororem suam, amitam uel materteram suam; et qui aliter fecerit, ordine et gradu suo priuaretur.



uI

Considerate igitur digna hec auditu. Cum enim habueritis ecclesie uestre sollicitudinem, e contrario. . . . . . . adduct. . . . . . . . . . . . quasi periculosum non esset, sacerdotem uiuere more coniugati [uel hominis plebei]. Sed dicetis eum haud posse carere muliebribus seruitiis. Respondeo: Quonam pacto uitam transegerunt sancti olim uiri absque femina uel uxore, qui in mercedem casti sui animi uita nunc fruuntur sempiterna? Ad hoc dicent sacerdotes Petrum habuisse uxorem. uerum  est; sub lege enim ueteri, dum in Christi adhuc non uenisset clientelam, bene ei licuit: quamprimum autem factus est discipulus Christi, qui castitatis exemplum prebuit, uxorem dereliquit et mundana omnia.



uII.

In lege ueteri pontifici licuit uxorem sibi sumere puram uirginem, et ex ea prolem suscitare usque in tempus constitutum, propterea quod ex una tantum familia ad eumdem ordinem, et non ex alia unquam consanguinitate, cooptandus esset pontifex. Nec tamen licuit pluries quam semel uxorem ducere, nec hanc uiduam aut repudiatam, sed, ut iamiam diximus, puram uirginem. Bene tamen sub iis seculis uxore fruerentur: neque enim missam  celebrabant, nec sacramentum corporis et sanguinis Christi administrabant, sed boues offerebant, usque dum Christus ante passionem suam illud sacramentum sanctificauerat, missamque instituerat. . . modo per eum exist. . . . . .



uIII.

Constitutum etiam fuit in eadem synodo ut is qui uiduam duxerat, aut repudiatam, aut ad secundas nuptias transierat, ad sacrum ordinem nunquam postea assumeretur, nec consecraretur in sacerdotem: sed is qui caste unius uxoris maritus fuerat, ad castum ordinem eligendus foret, iuxta id quod apostolus Paulus in epistola sua scriptum tradidit.



IX.

 Nulli liceat sacerdoti iis interesse nuptiarum celebritatibus, in quibus aut secunde uir uxori iungitur, aut secundo uiro femina; nec uel iisdem benedicere, ut admonuit eum. . . . . . . . . ita quod in castitate degant. Sic doctores scripserunt, licet Apostolus ueniam cesserit iterum ducendi uxorem, si uxor eius. . . . . . Canones autem iam tum prohibent benedictionem, et eiusmodi connubentibus imponunt etiam penitentiam.



X.

Septem gradus constituti sunt in Ecclesia: primus, ostiarius; secundus, lector; tertius, exorcista; quartus, acolythus; quintus, subdiaconus; sextus, diaconus; septimus, presbyter.



XI.

 1. Ostiarius est ostiorum templi seu ecclesie custos, qui campanarum sonitu designat tempora, fidelibusque ecclesie fores aperit, infidelibus uero occludit.



XII.

2. Lector is est qui legit in ecclesia Dei, ad hoc etiam ordinatus ut uerbum Dei populo predicet.



XIII.

3. Exorcista idem est qui malignos spiritus homines cruciantes omnipotentis Dei nomine prodire ex eisdem adiurando cogit.



XIu.

4. Acolytus dicitur qui candelam uel cereum accensum  fert, dum euangelium legitur in Dei ministerio, uel dum sacerdos sacramentum corporis Domini ad altare consecrat; non ita tamen ad arcendum caliginosas tenebras, sed ad indicandum eo lumine beatitudinem, ad Christum honorandum, qui est lumen nostrum.



Xu.

5. Subdiaconus is est qui diacono uasa porrigit, et omni cum humilitate ad altare sanctum eidem famulatur, uasa subministrans ad sacramentum corporis Domini nostri pertinentia.



XuI.

6. Diaconus est qui missali sacerdoti est a ministerio, oblationes super altari ponit, et in diuinorum celebratione euangelium legit. Ei liceat baptizare,  populoque cenam Domini exhibere . . . . . . . . . . . . Saluatori deseruire, et uite celestis rationem in castitate colere, et omnia. . . . . . sicut decet illum ordinem. Sacerdos qui uersatur absque diacono, nomen tenet, non ministerium.



XuII.

7. Presbyter est sacerdos missalis, aut senior, non a senectute, sed quod senili gaudet prudentia. Illius est corpus Domini in Sacramento consecrare eodem modo quo Saluator ipse instituit. Eius est ut populum ducat ad fidem, cum et predicando, tum et sacra ministeria caste exsequendo, Christianis se exemplum prebens, et uitam agens non pro more laicorum. Haud pluris interest inter missalem presbyterum et episcopum quam quod episcopus  constitutus sit ad ordinationes conferendas, et ad uisitandum, seu inspiciendum, curandumque ea que ad Deum pertinent  quod nimie crederetur multitudini, si omnis presbyter hoc idem faceret. Ambo siquidem unum tenent eumdemque ordinem, quamuis dignior sit illa pars episcopi.



XuIII.

Non est alius ordo constitutus in ecclesiasticis ministeriis preter memoratos septem istos. Monachorum et abbatum classes alterius sunt generis, et neque istis annumerantur, neque ordinis alicuius nomen obtinent. Dicti autem ordines sancti sunt, et perducunt presbyterorum suorum animas ad beatitudinem si pure teneantur.



XIX.


Ad presbyteros spectat, et ministros Dei omnes, ut ecclesiam suam sancto colant obsequio, septem in ea horarios cantus psallant, ut a synodo constitutum est, id est cantus antelucanus, cantus matutinus, cantus tertianus, uel ad horam diei tertiam, cantus meridianus, cantus nonalis, uel ad horam nonam diei, cantus uespertinus, cantus nocturnus, qui et septimus.



XX.

Tenentur hi etiam preces obnixius fundere pro rege et ipsorum episcopo, etiam pro suis benefactoribus et pro omni populo Christiano.



XXI.

Habebit etiam presbyter quilibet, priusquam  ordinatus fuerit, arma ad opus spirituale pertinentia, uidelicet codices sacros, id est psalterium, Epistolarum librum, et librum Euangeliorum, librum Missalem, libros Canticorum, librum Manualem, seu Enchyridium, gerim, Passionalem, Penitentialem et Lectionarium. Hec ut habeat necessarium est; et curet presbyter diligenter ut accurate omnia sint correcta, et a scribarum uitiis liberata.



XXII.

Habebit etiam missalia uestimenta, ut Deo seruiat prout decet, honorifice: nec sint ea mucida, ne uel aliquantulum. . . . . . . et altaris etiam pallia affabre sint contexta. Calix eius e pura * una materia factus, putredini non obnoxia: et sic etiam patina. Corporale  item nitidum, ut Christi conuenit ministerio. Nemo quidpiam impune proferat quod non semper dignum fuerit apud Deum, ut ei seruiat, cum in prudentia, tum in puritate.



XXIII.

Presbyter etiam, seu missalis sacerdos, in diebus Solis et missalibus, euangelii eius intellectum populo dicet Anglice, et ipsorum etiam Pater noster et Credo toties quoties poterit ad eos instruendos adhibere, et ut Symbolum fidei memoriter discant, christianamque suam teneant confessionem, monente hoc Domino, una et propheta inquiente: Canes muti non possunt latrare . Oportet nos latrare et exhortari laicos, ne forte pro defectu instructionis perdamus eos. De insipienti doctore  ait Christus in Euangelio: Cecus si ceco ducatum prestet, ambo in foueam cadunt . Cecus est doctor qui litteras nescit, et ignorantia sua laicos et indoctos decipit. Caueatis in hoc igitur, prout opus fuerit.



XXIu.

Sancti etiam Patres statuerunt ut Ecclesie Dei decimas suas quique conferant, tradanturque ee sacerdoti, qui easdem in tres distribuat portiones: unam ad ecclesie reparationem, alteram pauperibus erogandam, tertiam uero ministris Dei qui ecclesiam ibi curant.



XXu.

Constituerunt etiam ut nemo missam celebraret in domo non consecrata, nisi urgente necessitate,  uel quispiam sit infirmus, et ad ecclesiam proficisci nequeat.



XXuI.

Si puer non baptizatus libere adducatur ad presbyterum, caueat ille ut eumdem protinus baptizet, ne forte moriatur ethnicus.



XXuII.

Nullus presbyter pro pecuniis uendat ministerium suum, nec pro eodem quidpiam petat, neque pro baptismo, neque pro alio aliquo ministerio exsequendo: ne sit eorum similis, quos de templo Christus ipse flagro expulit, quod mercaturam nequiter exercebant in eodem. Dei siquidem ministri non iam faciant ministeria, ut pecuniam inde sibi  conferant, sed ut gloriam mereantur sempiternam.



XXuIII.

Nullus itemque presbyter ex quacunque lucri uel cupiditatis causa ab una ecclesia ad aliam transeat, ad mortem usque in eadem hereat, cui primitus ordinatus fuit.



XXIX.

Nullus presbyter ex ineptia bibat plus quam decet, nec alium prouocet ad bibendum ultra quod desiderat, ne forte minime compos fuerit cum uel infans baptizandus, uel moriturus quispiam uiatico sit donandus. Quod si non acciderit, haud tamen fiat ebrius, quia Dominus ministris suis interdixit ebrietatem.



XXX.


Presbyter nec sit mercator, nec mercature cupidus, nec, omisso theologie studio, se ad mundanas conferat sermocinationes, nec arma ferat, nec causidicus sit, uel lites agat, nec in enopoliis bibat more secularium: iuramentum etiam ne iurato: semper autem et simpliciter uerum dicat absque mendacio, ut serui Dei docuerunt.



XXXI.

Distincte etiam peccatoribus instituet penitentiam, unicuique scilicet iuxta meriti sui rationem, sicuti probabilius eam assequatur. Infirmis et egrotis cenam Domini ministrabit, dum tamen ualeant hanc deglutire: semimortuo autem non porriget,  quia Christus dicit: Homo manducat hoc sacramentum.



XXXII.

Habebit etiam presbyter consecratum oleum duplex: hoc infantibus, id egrotis paratum; et egrotos semper unget iacentes. Quidam uero egroti hoc nichili pendunt, et in egritudine sua se non concedunt ungi. Dicam quid de iis docuit Iacobus Domini apostolus, qui credentibus ait: Tristatur aliquis uestrum? Oret equo animo et psallat. Infirmatur quis in uobis? Inducat presbyteros Ecclesie, et orent super eum, ungentes eum oleo in nomine Domini: et oratio fidei saluabit infirmum, et alleuiabit eum Dominus; et si in peccatis sit, remittentur ei. Confitemini ergo alterutrum peccata uestra, et orate pro  inuicem ut saluemini . Hec locutus est Iacobus de ungendis egrotis. Aegrotus autem, priusquam inungatur, confitebitur ab intimo corde si quid peccati commiserit pro quo dignam non contulerit satisfactionem, sicut Apostolus hic iam supra eum monuit: et nemo presumat ungere, nisi exoratus, et post peractam confessionem. Si antea peccator fuit et negligens, faciat iam demum confessionem, penitentiam et eleemosynam ante obitum suum, ut inferno non adiudicetur, sed diuina gaudeat misericordia.



XXXIII.

Quatuor erant synodi pro uere fidei defensione contra hereticos blasphemias eructantes in sanctam Trinitatem et Saluatoris nostri humanam naturam.  Prima Nicee, ut hic antea memorauimus: post eam altera Constantinopoli, e CL episcopis sanctis Dei seruis; tertia Ephesi fuit, e CC episcopis; quarta uero Chalcedoni, ubi multe aderant episcoporum centurie. Et hi omnes unanimi assensu omnia confirmarunt que in Nicena statuebantur synodo, et in quibus uiolata fuit, ea omnia refecere. Quatuor iste synodi adeo obseruande sunt a Christi Ecclesia ut quatuor Christi codices. Multe ex illo tempore fuerunt synodi, sed he quatuor erant firmissime. Exstinxerunt enim iste hereticas illas doctrinas quas aduersus Deum heretice posuerunt heritici, et constituerunt pariter ecclesiasticum ministerium.



XXXIu.

 Qua igitur audacia, o sacerdotes, istorum omnium despexeritis constitutiones? Monachi enim unius hominis constitutiones tenent, sancti uidelicet Benedicti, et secundum regulam eius uiuunt; quam si uiolauerint, corrigunt statim omni cum humilitate, iuxta abbatis eorum sententiam. uos etiam habetis regulam: si uel eam legere uolueritis, uideretis quid sit uobis constitutum. uos autem mundanis delectamini collocutionibus, uicecomites fieri, prepositi seu balliui, neglecta interea ecclesia uestra, et his una constitutionibus.



XXXu.

uolumus, ut constitutiones perhibent, uos uosmetipsos, prout Christianos decet, citius expedire,  ecclesieque uestre sedulo indulgere. In ecclesia uero ne uel fabulari liceat, aut. . . . . . . . . . loqui: orationis enim domus est, a Deo consecrata in sermonis spiritualis exercitationem. Nec in ea quispiam bibat, aut indebite edat, cum sit illis sanctificata qui ibidem corpus Domini in fide manducauerint. Hec quamuis turpia faciunt homines, bacchantes sepe, et usque ad insaniam bibentes in domo Dei, contumeliose etiam et turpiter ludentes, quin et fedis sermonibus ipsam hanc domum contaminantes: satius eis foret in lectis suis acquiescere quam Deum istiusmodi irritare.





 




ANNO DOMINI MIX.
IOANNES XuIII PAPA





NOTITIA HISTORICA.


 Ioannes XuIII, Fasanus uel Fassanus, Romanus, de uico porte Mathodii, imperatore Henrico iuniore Augusto, sedit annos quinque, menses septem, dies uiginti; creatus XII Kalendas Decembris: Ioannes hic, quem uicesimum primum Platina uocat, seipsum decimum octauum appellat in suis diplomatibus: item publicarum tabularum instrumentis, suo tempore factis. Quare Ioannes illi, quos nos XXI et XXIII uocamus, XIX et XX dicendi essent.

Hic pontificatum iniens, nil dignum memoria gessit. Quod magnopere celebrari possit. Aliquot tamen ecclesias pre uetustate corruentes reparasse quidam scribunt; monachorum, et precipue Casinensium, quibus multa priuilegia concessit, maximus amator exstitit.

Exstat ad hunc papam decimum octauum Fulberti  Carnutensis episcopi, uiri celeberrimi, epistola, qua conqueritur Rodulphum quemdam res sue Ecclesie inuasisse, clericum suum propriis manibus interfecisse, duos captos tenere.

Ab hoc Senenses in Etruria primum episcopo decorati sunt, anno 1009.

Burchardus, anno 1008, Ecclesiam uormartiensem recepit, qui uolumen Decretorum confecit.

Synodus Germanica, iussu imperatoris Henrici, ex omnibus imperii episcopis congregata anno 1004, sub pontificatum Ioannis XuIII pape.

Item Synodus Frankfordiensis, anno 1006.

Obiit tandem Rome Ioannes XuIII papa, Xu Kal. Augusti, anno 1009; sepultus Laterani. uacauit sedes diebus triginta.





NOTITIA DIPLOMATICA.

Ioannis bulle sunt scripte per manum:

    Georgii notarii ac scriniarii S. R. E. .
    Petri notarii ac scriniarii S. R. E. .
    Benedicti regionarii notarii ac scriniarii S. R. E. .
    Petri abbatis et cancellarii sacri Lateranensis palatii .
    Stephani notarii et scriniarii sacri Lateranensis palatii .
    Ingilonis  scriniarii S. ap. sed. .


Date per m.

    Gregorii episcopi S. Ostiensis Ecclesie et bibliothecarii S. sed. apost. .







IOANNIS XuIII PAPAE EPISTOLAE ET DIPLOMATA.



I. Ioannes XuIII monasterii S. Florentii Salmuriensis priuilegia et possessiones confirmat. 
[Dom MARTEN., uet. Script. Collect. u, 1104.]


IOANNES episcopus, seruus seruorum Dei, dilecto filio ROBERTO uenerabili abbati monasterii S. Florentii confessoris Christi, siti in loco qui dicitur Salmurus, eiusdemque successoribus cunctisque in eodem loco commorantibus fratribus perpetuum uale.

Conuenit apostolico moderamini pia religione pollentibus in beneuola compassione succurrere, et  promptum animi impertiri assensum. Tunc enim lucri potissimum premium apud conditorem omnium Deum reponitur, quando uenerabilia loca opportune ad statum rectitudinis sunt perducta. Igitur quia postulasti a nobis quatenus monasterium S. Florentii confessoris Christi, situm in loco qui dicitur Salmurus, in territorio Andegauensi, priuilegiis sedis apostolice decoraretur, libenti animo petitioni tue assensum damus. Quia uero ipsum monasterium olim a Carolo imperatore nobiliter constructum fuerat in loco uocabulo Glonna, ubi S. Florentius post diutinam uitam spiritum celo reddidit, et preceptis imperialibus atque priuilegiis cum amplissimis  possessionibus roboratum atque ditatum est. Similiter a Ludouico cognomento Pio, eius filio, omnis fiscalis exactionis uel cuiuscunque legalis seu officiarie pensionis, simul etiam synodalis debiti omnium ecclesiarum, que ipsi monasterio subiacent, immunitate ditatum, nos eidem antiquo monasterio fauentes, precibus domne Berte regine ac filiorum eius Theobaldi et Odonis, apostolica auctoritate in perpetuum confirmamus atque constabilimus, ut si quis harum rerum temerator exstiterit, seu possessiones, ecclesias, terras uel aquas eiusdem loci uiolare tentauerit sub anathematis indictione damnatus sit. De illo nouo cenobio, quod post uastationem Normannicam constructum est a nobilissimo comite Theobaldo, in loco qui dicitur Salmurus, in abbatia  sancte Dei Genitricis Marie et sancti Ioannis Baptiste, que a Carolo filio Ludouici collata fuerat eidem S. Florentio, postulantibus supradictis filiis nostris, statuimus apostolica censura sub diuini iudicii obtestatione, ne aliorum quorumlibet dominio subiiciatur aut inferiori potestati subdatur, sed in perpetuum per succedentes heredes Theobaldi atque Odonis regatur atque defendatur. Si quis autem eorum ipsum locum cuicunque extranee persone transfuderit, seu quecunque persona eumdem locum ab eis expetere aut cemere tentauerit, cum Iuda proditore in extremo iudicio anathema sit. Alligamus etiam eodem anathemate eos qui aliquid de his que ad presens idem locus possidet, uel deinceps acquisierit, auferre tentauerit, seu nouas  leges addere, nisi quantum constitutum est ab archiepiscopo Arduino et comite Odone filio Theobaldi. Statuimus etiam ut si decreto episcoporum pagus ille excommunicationis sententiam exceperit, liceat eidem cenobio missas et reliqua sacra celebrare, neque ab episcopis propter hoc aliquod preiudicium sustinere cogatur. Quod si abbati ipsius loci aliqua calumnia uel crimen impingatur, liceat eum sub duobus aut tribus episcopis causam dicere, neque irreuerenter sine iudicio illorum debeat molestari. Sint itaque serui Dei monachi ibidem habitantes, quieti ab omni molestia cupidorum, et liceat eis propria bona disponere, Deo fauente, ac nostra apostolica auctoritate confirmante, ut nulla unquam persona, cuiuscunque dignitatis, aliquid de rebus  uel possessionibus que ad eos pertinent quoquo modo auferre uel alienare presumat. Hec autem sunt fiscus Lentiliacus cum ecclesia in honore S. Marie et capellis S. Hilarii ac S. uincentii, et omnibus que in castro site sunt, uel quidquid amplius ad ipsum pertinet. Item, uilla que dicitur Distriacus cum ecclesia S. Iuliani martyris, alia quoque uilla que dicitur Ulmis cum ecclesia S. uincentii, et capella que dicitur Mainiacus cum terris que ad eas pertinent. Possessio etiam que dicitur Capriniacus, cum ecclesia S. Georgii et capellis, que uocantur uulgo S. Helerus et Sauoya, cum terris que ad eas pertinent; uilla quoque uocabulo Caduernis cum Daneziaco et ecclesia ibidem sita. Possessio  quoque cum castello Carnonis, et S. Andree sanctique Lamberti cum terris ad eas pertinentibus, ecclesia S. Petri cum capella S. Ioannis. Item, alia uilla que dicitur Alomna, cum ecclesiis in honore S. Ioannis et S. Docelini, cum terris ad eas pertinentibus. Alia quoque uilla nomine Mironio, cum ecclesia in honore S. Cesarii et terris que ad eam pertinent. Hec omnia auctoritate B. Petri apostolorum principis coram Deo ac terribili futuro iudicio per huius apostolici nostri priuilegii confirmationem eidem loco sancimus atque decernimus, et quecunque a fidelibus eidem loco deinceps collata fuerint, ut si quis nefarius contradicere, inuadere aut calumniare presumpserit, anathematis uinculo innodatus a Christianorum societate in perpetuum separetur.  At uero qui pio intuitu obseruator ac in omnibus exstiterit custodiens huius nostri apostolici constituti, benedictionis gratiam a misericordissimo Domino Deo nostro multipliciter consequatur, ac uite eterne particeps effici mereatur.

Scriptum per manus Georgii notarii ac scriniarii sancte Romane Ecclesie in mense Aprili, indictione secunda.



II. Ioannis XuIII priuilegium pro Ecclesia S. Marie Isergensi. 
[MARINI, Papiri diplom., tom. I, p. 238.]

IOANNES episcopus, seruus seruorum Dei, uniuersis sancte Romane Ecclesie filiis.

 Officii nostri est omnium sanctarum Dei Ecclesiarum commoda generaliter considerare et maxime earum que potentialiter sub iure et dominio nostre Romane Ecclesie consistunt. Si quid est incommodum abolere, ne graui incommoditate sua neglecte uilescant uel qualibet nos ac occasione debita solemnitate careat. Inter cetera cum plurima negotiorum genera ad sedem Romanam ex diuersis mundi partibus deferantur, cumque ad multa constituenda, siue ordinanda conferamur, inter nonnulla presentiarum accepimus illud quoque ad nostras aures peruenit; quod plebem sancte Marie intra ciuitate que uocatur Iserge iuxta fontem sancti Ioannis Baptiste sitam, partim antiquitatis sue, partim negligentia pastoris ruine lapsa defecerat.  Sed nutu Dei eiusque genitricis Landinolfus comes, filius comitis Landolfi Greci, cum bone memorie Gemma coniuge sua de rebus propriis pro redemptione anime eorum ipsam antiquam plebem ad honorem S. Marie reedificauit atque renouauit. Fuerat enim quondam occupata pastoribus qui non sibi profecerant ad augmentum, sed totius imminutionis dederat opprobrium. Ergo quamuis priorum Patrum exemplo doceamur, ut omnibus ecclesiis per totum orbem terrarum diffusis Christi amore qui eas nostri officii subesse uoluit ministerio prodesse debeamus, tamen et hec nos ad subueniendum cogat necessitas. Quapropter dignum dicimus eam Ecclesiam Sancte Marie sitam iuxta fontem sancti Ioannis  Baptiste intra ciuitatem que Iserge uel in omni sua pertinentia, ut prefatus comes Landinolfus filius Landolfi Greci cum suis heredibus dominium et potestatem exerceant ad regendum seruitores ipsius ecclesie secundum Deum et ecclesiasticum ordinem, ut seruitium Dei non minuetur sed augeatur et crescat. Decernimus etiam ut episcopus eiusdem Iserge ciuitatis nichil omnino de rebus uel ornamentis ipsius prefate Ecclesie Sancte Marie per quamlibet occasionem uel argumentum imminuere uel tollere presumat; et nullatenus inde aliquid quasi priuato accipere audeat; sitque ab omni externa potestate idonea atque perenniter secura. Si uero, quod non optamus, in alicuius male opinionis piaculo seruitores ipsius Ecclesie deprehensi  fuerint, episcopum ipsius ciuitatis regulariter instituimus corrigendos. Si autem episcopus eos emendare contempserit, apud sedem apostolicam decernimus audiendos atque regulariter corrigendos. Quod si fortasse quisquam hoc nostre auctoritatis priuilegium immutare presumpserit, omnimodo frustretur, et primum quidem sui ordinis gradu priuetur, atque anathematis ultione mittatur, partem cum Iuda traditore in fine extremi exanimis habeat. Et per auctoritatem quam beatus Petrus in celo, et in terra ligandi atque soluendi meruit potestatem, sit a participatione dominici corporis et sanguinis Domini nostri Iesu Christi, a nostro consortio, nisi resipuerit, perenniter reclusus, et que statuta sunt perpetua possint diffinitione manere, et temeratorem  presentis decreti, de sua temeritate penis multiplicibus subiacere.

Scriptum per manus Petri notarii sancte Romane Ecclesie in mense Octobri, indictione tertia.

Bene ualete.



III. Ioannes XuIII ecclesie SS. Cosme et Damiani ad Micam auream priuilegia tribuit. 
[UGHELLI, Italia sacra, I, 57.]

. . . . . . . . . . . . . . . .

Data Iu Kal. Aprilis per manus Gregorii episcopi et bibliothecarii S. R. E. atque episcopi sancte Ostiensis Ecclesie. anno, Deo propitio, pontificatus  domini Ioannis summi pontificis et uniuersalis XuIII pape in sacratissima sede beati Petri apostoli secundo, in mense et indict. supradicta tertia.



Iu. Ioannes XuIII monasterii SS. Benedicti et Scholastice Sublacensis priuilegia confirmat. 
[GEORGIUS in Baron. Annal. ed. Luc. XuI, 431.]

. . . . . . . . . . . . . . . .

Data per manus Benedicti regionarii notarii ac scriniarii S. R. E.



u. Ioannes XuIII  Benedicto, episcopo Portuensi, dimidium campi Stagnelli maledicti concedit. 
[UGHELLI, Italia sacra, I, 119.]


IOANNES episcopus, seruus seruorum Dei, dilecto nostro in Christo spirituali filio BENEDICTO reuerendissimo episcopo S. Portuensis Ecclesie suisque successoribus in perpetuum.

Quoties illa a nobis tribui sperantur que rationi incunctanter conueniunt, animo nos decet libenti concedere, et petentium desideriis congruum impertiri suffragium. Ideoque postulasti a nobis quatenus ex nostra apostolica auctoritate concederemus tibi tuisque successoribus in perpetuum, id est integram  medietatem de campo in integrum, qui uocatur Stagnellum maledictum, ubi nunc per nostram apostolicam benedictionem salinarum fila nouiter construuntur, quem Benedictum de cetero uocari iubemus cum medietate filorum, atque medietate pensionum, et omnis publice functionis que de toto supradicto campo annualiter exierit, et cum omnibus ad supradictum campum, qui Stagnellum benedictum uocatur generaliter, et in integrum pertinentibus constitutum in territorio Portuense inter Campum maiorem et pedicam que uocatur Ticoh: hec omnia iuris nostre S. Romane, cui Deo auctore deseruimus, Ecclesie, emissa nostra perceptione a presenti tertia indictione tibi, tuisque successoribus in perpetuum ad tenendum et perfruendum concedimus  tuis inclinati precibus. Si quis autem temerario ausu, quod fieri non credimus, contra huius nostre apostolice confirmationis seriem uenire tentauerit, sciat se auctoritate domini nostri apostolorumque principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini et Saluatoris nostri Iesu Christi in eterno igne concremandum, simulque et in uoragine tartarea dimissum cum impiis deficiat. Qui uero custos et obseruator huius nostri priuilegii exstiterit, benedictionis gratiam et uitam eternam a Domino consequatur.

Scriptum per manus Petri notarii et scriniarii S. R. E., in mense Iulio, indict. suprascripta tertia. Bene ualete. Decernimus ergo, etc. Si qua igitur,  etc. Cunctis autem, etc. Amen.



uI. Ioannis XuIII pape priuilegium pro Ecclesia Paderbornensi. 
[SCHATEN, Annal. Paderborn., tom. I, pag. 375.]

IOANNES episcopus, seruus seruorum Dei, dilecto filio RATARIO, Paterbornensi uenerabili episcopo suisque successoribus in perpetuum.

Sacrosancta apostolica sedes, dum materne pietatis et regiminis uniuersaliter in ecclesiis Christi obtinet officium, corroborationis, doctrine et auctoritatis  impendere incessanter eisdem debet suffragium. Quocirca tue postulationi, reuerendissime fili, in concedendo tibi tueque sedi apostolice auctoritatis priuilegio, et libenti animo annuimus et gratissima animi indulgentia concedimus. Ita enim caput gaudere poterit, si membra integra stabilito robore se habere senserit. Igitur ut ab antiquis sancte Paterbornensis Ecclesie sedes, cui Deo auctore presides, fundata, ac rebus diuersi generis dotata est, utque bonorum uirorum ac fidelium Christi collatione hactenus copiis diuitiarum possessionumque accreuisse uisa est, ita eam perpetuo apostolici iuris precepto tibi tuisque successoribus in perpetuum manere decernimus: sintque a prauorum incursione, dolo et direptione tuta, quecunque predicta  Ecclesia, imo sedes episcopalis possedisse hactenus uidetur; uel quecunque acquirere fidelium Christi collatione poterit, id est uicos, possessiones curtes, dieceses, dieceseonque territoria sibi pertinentia; item arces, castella, agros, uineta, flumina, lacus, cum omnibus que in eis fiunt instrumentis, seruos etiam et ancillas, itemque colonos, census seu reditus, aut etiam pensiones. Ista omnia, et sicut supra dictum est, quarumcunque possessionem predicta Ecclesia habere uisa est, aut uidebitur, auctoritate apostolica eidem confirmamus et corroboramus, et in perpetuum ualere decernimus, ut nulla uiolentia aut ingenio ab ea subripiantur aut alienentur. Item decernimus beati Petri apostoli auctoritate ut nulla ordinatio ibi episcopalis existat,  id est nullus consecretur episcopus in predicta Ecclesia, nisi electione filiorum eiusdem Ecclesie approbatus; si quis autem insanus aut presumptor res eiusdem Ecclesie deuastando, aut diripiendo, itemque minuendo contra hoc nostre auctoritatis priuilegium uenire tentauerit, aut obseruare despexerit, nisi condigna emendatione resipuerit, excommunicationi subiaceat, anathematis uinculo innodetur, maledictione eterna damnatus sit, ac cum reprobis penis subiaceat eternis.

Datum et scriptum per manus Petri abbatis et cancellarii sacri palatii in mense Decembrio, indictione quarta [al., tertia], anno Domino propitio domni Ioannis XuIII pape tertio.



uII. Ioannes XuIII confirmat donum a Rainaldo episcopo Parisiensibus canonicis factum. 
[MANSI Concil. XIX, 291.]


IOANNES episcopus, seruus seruorum Dei.

Imperiose rationis institutione in quibuslibet ordinandis ac disponendis rebus antiquorum prisce ac prouide auctoritati, ut totius posteritatis subsequens adnisus diligenter obtemperando et prudenter imitando respondeat, utilitate sentitur, et sanioris censura iudicii omnimodis roboratur. Et quoniam uita ipsa qua fruimur pollice multimode breuitatis cercetur, et plerisque immatura succiditur, ad interminabilem  diuturnitatis palmam altioribus salutarium uelis uirtutum subrigi, ac felicioribus bonorum incrementis operum diatim unumquemque submoneri, quam sit sanissimum facile est intueri. Quibus in Dei nomine et pace sanctorum omnium permotus ego Regenoldus Parisiorum episcopus ex mei uice officii commissi gregis uigilanti cura sollicitus, et memor magne diei tremendi examinis, et utriusque iustorum siue iniustorum retributionis, opere pretium duxi ex accessibus patrimoniorum meorum, felici commercio, mihi internorum subsidia ciuium fenorari. Cuius deuotionis feruore succensus notum esse uolo omnibus, tam futuris quam et presentibus, quia ob sempiterne premia remunerationis, et pro obtinenda delictorum uenia genitorum  meorum, comitis uidelicet Buchardi, eiusque opinatissime coniugis Elisabeth, ut gremiis sancte immortalitatis confoueri, et iucunditate lucis eterne perpetim mereamur letari, placuit uestre reuerentie synodali conuentu, et fauore, ac notitia cetus reipub. quoddam alodum, uulgo uocitatum Largum Campum, conferre Sancte Marie Parisiacensi ecclesie, et rebus uel usibus deputare fratrum inibi degentium Deoque canonice militantium. Ut autem predictus Largus Campus, in pago et comitatu Wastiniensi consitus, siluis, uillis et uillulis, uineis, pratis, terris cultis et incultis, cum ecclesia in honore S. Maturini dicata cum omnibus appenditiis suis, ea quidem lege: ac omne iam dicti possessionem allodi S. Marie, et predictis collegis canonice  congregationis offerimus, ut nostri memoriale illis ab omnibus habeatur in psalteriis, ac missarum solemniis. ac cunctis uespertinis ac matutinalibus ui giliis, perpetuoque sit ratum iure; tria denique nostri anniuersaria, uidelicet patris, et matris, et ipsius antistitis Ragenoldi, ut [l. omni, E. P.] regni deuotione, et celebri commemoratione annuatim profiteantur obnixe precamur. Si quis uero rationis expers, liuore et facibus auaritie peruasus, nostre deuotionis adeo munificum pignus auferre, et quolibet iure, quacunque iniuria uoluerit impedire, mille auri librarum fratribus uel canonicis S. Marie regia sublimitate cogatur exsoluere, et rusticano more, uel paralitate submissus, capitalis census dissolutione plectatur, et ad tolerandum perpes totius perpetuitatis tormentum,  auctoritate Patris, et Filii, et Spiritus sancti sit maledictus et confusus, et nullis sanctorum suffragiis mereatur mederi, sitque coniunctus diabolo et angelis eius in inferno inferiori, et pereat in eternum.

Datum Iu Non. Decemb. per manus Petri abbatis et cancellarii sacri Lateranensis palatii, anno III pontificatus Ioannis octaui decimi et uniuersalis pape in sacratissima sede B. Petri apostoli, indictione u.



uIII. Ioannis XuIII pape priuilegium pro monasterio S. Benigni Diuionensis. 
[Gall. Christ., ed. uet., tom. Iu, p. 163.]


IOANNES episcopus, seruus seruorum Dei GUILLELMO abbati salutem.

Quoniam concedenda sunt que rationabilibus desideriis pertinere noscuntur, nostri apostolatus auctoritas ad roborandum piam deuotionem sancta loca construentium in prestandis priuilegiis debet minime abnegare. Igitur innuendum in Dei caritate tue petitionis uotum, quia per uenerabilem ualterium Aeduorum pontificem a nobis postulare studuit quatenus monasterium quod ad laudem et gloriam Christi Domini nostri, et eius gloriosissime genitricis  Marie, et S. martyris Benigni honore, construere iam summo cepisti desiderio in comitatu Hiporiensi, inter duos fluuios Orgum uidelicet atque Ancolim, situm in loco qui dicitur Fructuaria, priuilegiis sancte Romane et apostolice sedis omnimodo decoretur firmissime stabilitatis corroboratione, ut sub tuitione ac patrocinio sancte uniuersalis cui Deo auctore deseruimus Ecclesie, iam ex hoc constitutum, alterius nunquam iuri et ditioni submittatur Ecclesie. Ideoque tam iustis fauentes desideriis hac nostra decernimus auctoritate apostolica idipsum prefatum Christi genitricis, ac S. Benigni quod construere niteris monasterium, amodo et usque in finem seculi, sub patrocinio et tuitione sancte  Romane et apostolice matris Ecclesie, cum omnibus que ad illum pertinent, permanendum. Statuimus namque sub diuini iudicii obtestatione, et B. Petri apostolorum principis, nostreque humilitatis interdictione, ut nullus unquam imperatorum, regum, episcoporum, ducum, marchionum, comitum, nullusque hominum in quolibet ordine et ministerio constitutus, audeat moleste, causis, uel ordinationibus eiusdem monasterii uiolenter incumbere, aut in possessionibus uel ornamentis que ibi a fidelibus collata uel conferenda abbati, fratribusque inibi secundum regularem institutionem, ut modo Deo seruientibus, temeraria presumptione, post huius nostri priuilegii notitiam, presumat auferre, aut decime reditum ab eis exigere, seu de dominicatis terrenis  hactenus exsulatis, in agris, pratis, uineis, seu quibuslibet rebus uel animalibus, siue de omnibus incultis, que ipsorum industria sunt uel fuerint exculta, siue in ipso loco Fructuarie, ubi situm ipsum uidetur monasterium, uel ubicunque ipsi aliquid ex iam dicti monasterii iure possidere uisi fuerint; contestamus, etc. Statuimus et nos ut, post obitum decedentis abbatis, nemo unquam ibi, nisi quem consensus communis et uoluntas fratrum eiusdem monasterii secundum Deum elegerint, construere presumat abbatem; electo uero abbati sit facultas omni tempore presulem eligendi, qui tam sibi quam ceteris fratribus ad sacros ordines promouendis, cum timore Dei, totiusque congregationis cohibentia ubicunque uoluerint, consecrationis insignia huius  nostre auctoritatis priuilegio, absque ullo terreni pretii conferat munere. Quod similiter de oratoriis in predicto loco Fructuaria edificatis, uel edificandis, omnibusque necessarie consecrationis ordinatione, sancientes tam prefati Guntardi iudicatum, quam episcopale decretum, plurimorum iam pontificum ad corroboranda que in eiusdem iudicatus chartula continentur, subscriptione, firmatum, ex auctoritate omnipotentis Dei, qui beato Petro apostolorum primo claues regni celorum tradidit, et eiusdem primi pastoris ac nostra ipsius uice quamuis indigne gerentibus, presentis priuilegii pagina confirmamus atque corroboramus, etc. Si quis autem etc. Ioannes sancte Ecclesie apostolicus presul, Leoni, Gessoni, Constantino, Sigefredo uenerabilibus episcopis,  mandamus eis ut cum summa diligentia consecrent abbatiam que Fructuariensis uocatur.

Datum Iu Non. Decembris per manus Ingilonis scriniarii sacre apostolice sedis, anno III pontificatus domni Ioannis octaui decimi pontificis summi, et uniuersalis pape in sacratissima sede B. Petri apostoli, indict. u.



IX. Ioannes XuIII Ecclesie Pisane canonicorum possessiones confirmat. 
[UGHELLI, Italia sacra, III, 356.]

IOANNES episcopus, seruus seruorum Dei, dilectissimis filiis nostris spiritualibus canonicis sancte Dei Genitricis semperque uirginis Marie, uobis uestrisque  successoribus in perpetuum.

Nostro quidem ordini congruit ut maximam curam exhibeamus erga omnipotentis Dei Ecclesias, et semper nostra mens peruigil existat in illos quos agnoscimus esse Iesu Christi Domini cultores. Igitur notum sit omnibus hominibus, tam presentibus quam futuris, quia canonici Pisanensis Ecclesie deuote supplicarunt nostrum apostolatum per Ioannem prefate Ecclesie diaconum, ut confirmaremus illis et omnibus eorum successoribus omnia que nunc retinent ex parte canonice ubi constituti sunt propter diuinum opus perficiendum. Nos autem, diuino spiramine compuncti, inclinauimus mentes nostras ad peragendam uoluntatem prenominati diaconi, et  ceterorum Deo seruientium canonicorum. Confirmamus itaque illis quidquid nunc ad presens retinent, siue que per subsequentia tempora in predicta canonica acquirere possunt, id est decimationem, uineas et terras, necnon et reliqua predia. Quicunque autem ex his omnibus a iam dictis canonicis auferre tentauerit, sciat se incurrere in laqueum eterne gehenne. Insuper ex auctoritate omnipotentis Dei, et beati Petri apostoli, et nostra, sciat se esse excomunicatum et maledictum, et a communione et ab Ecclesia separatum, atque cum Iuda et diabolo condemnatum. Similiter, sicut superius missum est, per nostram apostolicam auctoritatem confirmamus eis predium quod uocatur Pedianum, et reliqua omnia que sibi absque tenimento canonice acquisiuerunt,  seu que in antea acquirere possunt. Si quis autem prefatum predium a canonica Sancte Marie auferre uoluerit, anathematis uinculo perpetualiter se sciat esse condemnatum. Placitum quoque quod peregerunt predicti canonici cum archipresbytero Bonizone, iubemus per apostolicam auctoritatem ut nullus dux siue marchio, episcopus, comes, uicecomes, uel magna paruaque hominis persona audeat illud requirere, uel recapitare; quia tamen ad nostri apostolatus presentiam relatum est in conspectu Bonizonis archipresbyteri quidquid ipse per studium sue malignitatis in eos deliquit; qui autem illud placitum requirere presumpserit, perpetue maledictioni subiaceat.

Constitutum et peractum est hoc preceptum a nobis  in persona canonicorum S. Marie, qui sunt:

    Petrus Domini gratia archipresbyter.
    Petrus decanus et cantor.
    Ioannes archidiaconus.
    Ioannes presb. et primicerius.
    Andreas presbyter.
    Albizo presb. et custos.
    Dominicus presbyter.
    Amalfredus presbyter.
    Ursus presbyter.
    Bonizo presbyter.
    Ioannes presbyter.
    Leo presbyter.
    Theudo presbyter.
    Uuinizo presbyter.
     Albertus presbyter.
    Ioannes diaconus.
    Petrus diaconus.
    Albericus diaconus.
    Dominicus diaconus.
    Leo clericus.
    Bonus filius clericus.
    Orbertus clericus.


Ut autem uerius credatur, et ab omnibus conseruetur, perpetualiter nostris propriis articulis confirmauimus hoc priuilegium, insuper nostram papalem bullam subter imponi iussimus.

Ioannes  , diuina preeunte clementia, sancte catholice Ecclesie apostolicus presul.

Datum et scriptum per manus Petri cancellarii  sacri Lateranensis palatii in mense Madio, ind. u.



X. Diploma Ioannis XuIII, quo confirmat episcopatum Bambergensem. 
[MANSI, concil. XIX, 286.]

IOANNES episcopus, seruus seruorum Dei.

Officii nostri est omnium sanctarum Dei Ecclesiarum commoda generaliter considerare, et maxime earum que specialiter sub iure ac dominio nostre Romane Ecclesie consistunt; si quod est incommodum, abolere, ne pro graui incommoditate sua neglecte  uilescant, uel qualibet nacta occasione, debita solemnitate careant. Propterea omnibus sancte Dei Ecclesie fidelibus, presentibus scilicet et futuris, notum esse uolumus quia dilectus et spiritualis noster filius Heinricus, gloriosissimus atque inuictissimus rex, diuina inspirante clementia, de propriis hereditariis rebus, pro sua suorumque parentum anima, episcopatum in loco qui dicitur Babenberk, perfecte fidei et caritatis deuotione, in honorem beatissimi Petri apostolorum principis esse constituit, commutatione facta iure ac legaliter cum Heinrico Wirzeburgensi episcopo de aliqua parte parochie sui episcopatus. Unde etiam predictus episcopus nobis suas litteras misit, ut, suo consensu, priuilegio nostre apostolice auctoritatis episcopatus  nouiter factus fundaretur.

Pro qua ratione Heinricus secundus gloriosissimus rex nuntios suos ad nos direxit, qui nobis hec omnia dicerent, et nos pro hac sede confirmanda interpellarent. Cuius sanctissimam imitationem [intimationem?] paterna et precordiali dilectione intuentes, omnes res quas B. Petro apostolorum principi, in loco prenominato, legitima ratione collectas contulit, nostre auctoritatis priuilegio confirmare decernimus, ea uidelicet ratione ut episcopus eius loci, et qui in perpetuum sui fuerint successores, ea secura tranquillitate possideant, et liberam habeant potestatem res et proprietates eiusdem ecclesie ordinare atque componere, uel etiam augmentare; dissipare uero atque confundere nullam habeant potestatem.

 Nostra quoque auctoritate sancimus uti in terminis et in rebus eiusdem ecclesie nulla sit infestatio tyrannorum, uel aliorum quorumlibet prauorum hominum, siue sint in ciuitate ipsa Babenberk, siue in castellis et uillis, seruis et ancillis, tributariis, decimis, forestibus, siluis, piscationibus, uenationibus, molendinis, campis, pratis, pascuis, terris cultis et incultis, et quidquid modo illuc pertinet, uel in futurum acquiri possit, per nostre auctoritatis priuilegium corroboratum, in secura quiete permaneat. Nullus ibi comes aut iudex legem facere presumat, nisi quam per concessionem gloriosissimi regis Heinrici uel successorum eius episcopus loci eiusdem deligeret. Nulla aliena potestas ibi per uiolentiam irruat. Sit ille episcopatus liber et ab omni  potestate extranea securus, Romano tantummodo mundiburdio  subditus: quatenus episcopus eo melius cum canonicis suis seruitio Dei possit insistere, et primi constructoris eiusdem loci et recuperatoris iugiter memoriam habere. Sit tamen idem suo metropolitano [in cod uienn. additur, archiepiscopo Moguntino] subiectus atque obediens. Quicunque hec precepta seruauerit, diuinam remunerationem et apostolicam benedictionem accipiat. Qui autem contemptor et uiolator exstiterit, perpetui anathematis damnationi subiaceat, nisi resipiscens ad satisfactionem perueniat.

 Scriptum per manus Petri notarii et scriniarii S. R. E. in mense Iunio indict. u.



XI. Confirmatio priuilegiorum et metropolici iuris Sancte Tolosane Ecclesie. 
[COCQUELINES, Bullar. ampliss. Collect. I, 243.]

IOANNES episcopus, seruus seruorum Dei, dilectissimo in Domino Iesu Christo filio RAYMUNDO uenerabili episcopo sedis Tolose, tuisque successoribus in perpetuum.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertiri consensum: ex hoc enim lucri potissimum premium  apud conditorem omnium reponitur Dominum, quando uenerabilia loca opportune ordinata ad meliorem fuerint sine dubio statum perducta. Igitur quia uestra dilectio nostro apostolatui humiliter postulat a nobis quatenus concedamus et confirmemus tibi iam dicto episcopo ecclesiam protomartyris Stephani, et Sancti Saturnini, et Sancte Marie, quod uocatur sedis Tolose cum omnibus fundis et casalibus uel adiacentiis eorum, hoc est, casis, uineis, terris et siluis, atque uillis, campis, pratis, pascuis, salictis, arboribus pomiferis, fructiferis uel infructiferis diuersi generis, puteis, fontibus, riuis, aquis aquarumque decursibus, molendinis, piscationibus, necnon et salinarum filas, cultum uel incultum; una cum seruis et ancillis, colonis  et colonabus ibidem pertinentibus, et cum omnibus supra scripto episcopo  generaliter et in integro pertinentibus situm in comitatu Tolosano, tibi atque successoribus tuis detinendum, emissa preceptione concedere, et confirmare deberemus. Inclinati precibus tuis per huius priuilegii seriem supra scriptum episcopum  cum omnibus fundis et casalibus suis, uel cum omnibus pertinentiis et adiacentiis, ut superius legitur, a presenti quinta indictione, et usque in perpetuum, tibi tuisque successoribus concedimus et confirmamus detinendum. Insuper decernimus ut nullus episcopus in illis partibus habeat licentiam in toto fine episcopii tui quamlibet ordinationem facere, nisi  fuerit tuo consensu. Quapropter statuentes apostolica censura, sub diuini iudicii obtestatione anathematis interdictum, ut nulli unquam nostrorum successorum pontificum, uel alie cuilibet magne persone contra te successoresue tuos aliquam molestiam aut damnum facere liceat, sed potius autem in usu et utilitate tui episcopii in perpetuum maneat. Si quis autem temerario ausu contra huius nostre apostolice preceptionis paginam a nobis promulgatam agere presumpserit, aut in supra scripto episcopio consecrationem fecerit, nisi tuo fuerit consensu, aut aliquam rem ipsius episcopii minuere uoluerit, sciat se iudicio humilitatis nostre per auctoritatem Dei omnipotentis, et  beatorum apostolorum Petri et Pauli anathematis uinculo ligatum, et cum diabolo et omnibus impiis, quorum ignis non exstinguetur, et uermis non morietur, sine fine damnatum, nisi ad plenam emendationem festinare studuerit. Qui uero custos et obseruator exstiterit huius nostri apostolici priuilegii in omnibus benedictionis gratiam et misericordiam, uitamque eternam a misericordissimo Domino nostro, consequi mereatur in secula seculorum. Amen.

Scriptum per manus Stephani notarii et scriniarii sacri Lateranensis palatii in mense Iunio, et indictione quinta.

Bene ualete.



XII. Ioannes XuIII priuilegia monasterii Floriacensis propugnat. 
[Gall. Christ. t. uIII, p. 18, ex biblioth. uatic.]


IOANNES, seruus seruorum Dei, precellentissimo Francorum regi ROBERTO ecclesiastici honoris uigorem . . . . . . . .

Olim fama uulgante uestram, precellentissime regum, ecclesiasticum honorem comperimus diligere atque tenere excellentiam; ex qua re necesse est ut, si aliarum ecclesiarum honor a uobis excolitur eam que omnium caput est tanto amplius honoretis, quanto constat reliquas ab ipsa exordium sumpsisse. Comperimus autem quosdam episcopos uestri regni auctoritatem sedis apostolice, quam in Romana  urbe beatus Petrus suis tribuit successoribus, adeo contemptui habere ut nullatenus se obseruaturos dicant. Quam contumaciam in Transalpinis nos audientes fore episcopis, et minime credentes, misimus fratrem et cepiscopum nostrum Bip. antistitem, ut rei ueritatem agnosceret, qui se quidem a uobis honorifice susceptum, et diu humanissime tractatum asseruit, dum in sui presentia auctoritatem sancte Romane Ecclesie despici audiuit. Nos ergo pro susceptione fratris uestre excellentie gratias agimus. Miramur autem uestram magnificentiam hoc potuisse perpeti, ut in uestra presentia, nam ibi, sicuti comperimus, presens eratis, sancta Romana despiceretur Ecclesia. Sed quia hoc uobis displicuisse nunc usque dissimulastis, hortamur  uestram excellentiam ut de cetero non taceatis, quinimo regia potestate decreta apostolice sedis inconuulsa manere faciatis. Nam, ut nobis relatum est, memorati episcopi priuilegia, que sancti predecessores nostri regno concesserunt, destruere conantur: que res nos grauiter constristat; quia si nos statuta antecessorum nostrorum non seruamus, nec nostra seruari confidimus. Proinde per omnipotentiam Domini, auctoritate quoque B. Petri principis apostolorum et nostra, hortamur atque precipimus ut auctores huius presumptionis in proximo Pascha ad nos uenire faciatis. Sunt autem Leterius pseudoarchiepiscopus Senonum, et eius Aurelianensis suffraganeus Fulcho, qui in tantam prorupit  proteruiam, ut Gauzlino abbati monasterii S. Benedicti preciperet priuilegia a sede apostolica suo monasterio collata igne cremare. uolumus autem ipsum abbatem pariter aduenire, ut apud sanctam, cui Deo licet concedenti indignus presum, sedem coram finiatur controuersia, et contemptor S. Petri digna plectatur pena. Qui uero tua amantissima admonitione spreta, uel imperio spreto, ad sanctum Petrum et ad nos uenire despexerit nisi corporis infirmitas eum grauauerit, a diuinis se alienum mysteriis ex Dei et nostra sciat existere sententia. Cuius egritudinis modum tue excellentie littere regali sigillo signate nostre indicare curabunt sollicitudini. uestri itaque honoris magnitudo nostra studeat adimplere monita, et eos  qui sedem apostolicam appellauerunt, nulla sinat ab aduersariis rerum suarum pati dispendia, ne, si, quod absit! aliter quam mandamus actum fuerit, non solum contumacibus, uerum omni uestro regno anathematis inuehatur censura. Sempiternus Deus sua uos protectione custodiat, et post longa temporalis regni curricula ad regna perducat eterna. Amen.



XIII. Ioannis XuIII pape priuilegium pro monasterio Bellilocensi. 
[Gall. Christ., ed. 1, t. Iu, p. 151.]

IOANNES episcopus, seruus seruorum Dei, omnibus regibus, episcopis, ducibus, comitibus atque nobilibus populis Francorum, presentibus et futuris,  sancte fidei in Christo pacem et apostolicam benedictionem.

Sancta apostolica sedes, Romana scilicet Ecclesia, quia a beatissimo principe apostolorum capite Petro obtinet Ecclesiarum sua sancte auctoritatis robore ligandi soluendique potestate, membra supposita pie studet fulcire, et loca sacri cultus ubi uidet nutantia solidare, solidata confirmare, quatenus ecclesiasticus status dispensante Deo sancte fidei et religionis morem cum pace exsequatur, et ab eius laceratione praui homines terreantur. Quapropter notum sit uestre sublimitati, quia nobilissimus atque strenuissimus comes Fulco innotuit nobis, se quoddam monasterium in nomine et honore sancte et indiuidue Trinitatis, Patris, et Filii, et Spiritus  sancti, atque similiter in honore celestium agminum super que Deus assidet, hoc est Cherubim et Seraphim, a fundamentis construxisse pro sue anime redemptione. Cui monasterio priuilegium sancte apostolice auctoritatis contra improbitates malorum perenne munimen exposcit. Ita que ipse pro amore Dei eidem loco contulit, atque confirmando delegauit, nullus temerator, nulla nobilis seu ignobilis persona minuere presumat. Est autem monasterium predictum situm in pago Turonico, iuxta flumen qui uocatur Andria, in prospectu castelli qui dicitur Locas, ipsum denique locum sub tuitione et defensione sanctorum apostolorum Petri et Pauli, successorumque nostrorum huius sancte sedis pontificum  humiliter deprecando et commendando posuit, ut nullius dominatio regis et principis seu archiepiscopi et episcopi, aut cuiuscunque dignitatis persone prefatum monasterium inquietare, uel disturbare, seu minuere audeat, neque de terris, aquis, uineis, pratis, siluis, molendinis, uillis, uillarumque redditibus, seruis et ancillis, ecclesiis, uel de iis omnibus que ad presens ipse comes concessit, seu que concedere debet, aut a fidelibus ipsi loco dabuntur, quisquam cupiditate impulsus auferre presumat; quod ista sancta apostolica nostraque auctoritate statuimus, et in perpetuum confirmatum esse uolumus, ut quicunque de his que supradicta sunt in aliquo temerator exstiterit, et contra hanc nostram sanctionem, nostrique iuris  defensionem uenire tentauerit, ex auctoritate Patris, et Filii, et Spiritus sancti, simulque beati Petri apostolorum principis, et Pauli gentium doctoris, quibus ligandi et soluendi in celo et in terra potestas concessa est, nostra etiam pastorali sententia excommunicatus, atque perpetuo uinculo anathematis innodatus, et cum Iuda Domini nostri traditore, et diabolo, infernalibus penis damnatus permaneat, nisi ad satisfactionem et congruam emendationem uenerit. Statuimus autem eidem monasterio apostolice auctoritatis priuilegium, ut nullo modo ab ullo archiepiscopo uel episcopo sententiam excommunicationis sustineat, neque pro aliquo iure, nec ordinatione quamcunque molestiam ab eisdem episcopis cogatur sustinere, ut sit quietus idem locus, sub  iure et defensione beatorum apostolorum Petri et Pauli, et pontificum sue sedis huius in perpetuum. Quod si aliquis rebellis contra hanc nostram auctoritatem, scilicet archiepiscopus uel episcopus quicunque, ipsum locum excommunicare uoluerit, ipse sit excommunicatus, et locus iste absolutus, in eternum et in seculum seculi. Amen.



XIu. Ioannis XuIII priuilegium pro monasterio S. uictoris Massiliensis. 
MARINI, Papiri diplom., I, 64.]

IOANNES episcopus, seruus seruorum Dei, GIFREDO uenerabili abbati et omnibus fratribus de monasterio S. uictoris dilectissimis filiis nostris  spiritualibus salutem et gratiam, insuper et benedictionem apostolicam.

Consuetudo fuit nostrorum antecessorum pontificum subuenire omnibus ad se propter bonum opus conuenientibus: illam quoque bonam consuetudinem, quam in illis audiendo, uidendo cognouimus; cum omni deuotionis studio conseruare debemus, ut agnoscens nos Dominus suum uelle perficere, reddat nobis uicissitudinem cum ab hac presenti uita nos subtraxerit. uoluimus itaque ut monasterium S. uictoris cum omnibus monachis, et reliquis Deo seruientibus ibidem permanentibus, semper honorabiliter permaneat, ita ut omnia sua, que eidem monasterio pertinent, quiete et pacifice  teneat. Cellas quoque sibi subiectas, cortes et uillas, et reliqua loca sibi pertinentia per apostolicam auctoritatem ei confirmamus, amodo et usque in perpetuum, ita ut nulla magna paruaque persona audeat unquam aliquam molestiam inferre ex omnibus que pertinent predicto monasterio; et qui inferre presumpserit, ex auctoritate omnipotentis Dei, et beati Petri apostoli, et nostra sciat se esse excommunicatum et maledictum, et insuper a communione et ab Ecclesia separatum, et cum Iuda et diabolo in atrocissimis penis perpetualiter damnatum. Ioannes sancte catholice et apostolice Ecclesie apostolicus presul hoc dedit priuilegium, ut nullus metropolitanorum, nullus episcoporum, nullus comes, nec uicecomes, nec ulla magna  paruaque persona aliquid audeat auferre de rebus monasterii S. uictoris, nec ullum iudicium nec placitum audeat facere nec tenere, nec infra monasterium, nec in totam terram S. uictoris, que hodie habet et in antea habebit, nec ullus abbas iam intreat in monasterio, nisi quem omnis congregatio elegerit. Et qui hoc priuilegium infringere uoluerit, non ualeat, sed componat in uinculo auri optimi libras centum. Insuper iram omnipotentis Dei incurrat, et sit excommunicatus ex auctoritate sancti Petri apostoli, et nostra, et sanctorum trecentorum Patrum, et hoc priuilegium firmum et stabile permaneat.

+ Bene ualete.

+ Petrus scriniarius scripsit.




ANNO DOMINI MXI.
ARNOLDUS HALBERSTATENSIS EPISCOPUS.





ARNOLDI EPISTOLA AD HENRICUM HERBIPOLENSEM EPISCOPUM, DE INSTITUTIONE EPISCOPATUS BAMBERGENSIS.


 HEINRICO episcopo ARNOLDUS.

Diu et multum quesitus, domine mi, patere tandem aliquando iam te inueniri. Nescio quo infortunio meo, quoties in ista terrarum uenero que longissima tu peragrabas, et semper dum in altera ripa fluminis te nuntiatum quero, iam transisti in alteram, nequaquam ut saltem litteris te conueniam opportunitatem dans. Iacent adhuc in scriniis meis littere torpentes iam dudum tibi directe, quas legatus meus postridie regressus, te non inuento, frustra se accepisse testatus est. Haberem tamen, si auderem, plurima tibi suggerere et de ista commotione rerum tuarum, qua te ultra quam credi posset perturbatum sentio, ac de nostra etiam, quos tibi infirmas res nostras Deo donante miseratus. in  patrocinium uindicasti, defensione. Te autem saluo, res nostre in portu nauigabunt. Quocirca dimissis interim nostris, rebus tuis, quod modo magis premit, si aliquo modo mederi possit inuigilandum est. Adiutorium nostrum a Domino, qui fecit celum et terram. Quid est hoc, domine mi, quod tanto te merore afficis? Quid contigit tibi unde torquere te habeas? Etiamsi pericli aliquid foret, esset tamen ferendum, quia leuius fit patientia quidquid corrigere est nefas  . Istud uero unde nunc te affligis, si  diligentius intueri uis, Deo propitio unde iure gaudeas non dehabebis. Tu autem, quasi aliquid insuperabile tibi euenerit, rem tuam tam eneruiter tractas. In conuentum fratrum tuorum uenire recusas, cum quibus incommoda tua euincere debueras fugis, magnam tibi inuidiam conflas; conspectum regis, quasi aliquid in se commiseris, deuitas. Quid est hoc quod tibi importas? Ubi est sapientia illa quam in te dudum satis acute uigilasse conspeximus? Ista que tu facis non uidentur esse uigilantis, sed graui quodam sopore depressi, non clare uidentis, sed dure lippientis. Expergiscere, domine mi, aliquantulum, et capesse te ipsum. Nescio quibus fascinantibus extra te ductus es. Enitere quoad possis ut ad te ipsum reuertaris. Loquitur uox diuina: Surge qui dormis, et exsurge  a mortuis, et illuminabit te Christus . Tu primus aut inter primos, etiam antequam rex fieret, dominum illum tibi preelegisti. Tu postea quantum poteras, sicut magnifice poteras, ut rex fieret institisti. Proinde tanta in inuicem suauitate coniuncti, tanta caritate deuincti, te nemo in liberaliter seruiendo sibi deuotior, se nemo in amicabiliter accipiendo paratior, prorsus glutine quodam et uinculo amicitie quasi inseparabiliter colligati fuistis. Postremo ubicunque uel quandocunque aut necessitas  postulabat aut iucunditas, etiam in uite periculo fideliter sibi suffragando non deeras. Cum hec beneficia omnia in illum prerogaris, et ex his penes se magnam tibi gratiam, amicitiam, caritatem iure conflaueris, quid est hoc quod modo tibi imponis? Cur, cum bona promeruisti, malis te remunerari permittis? Difficile est reum esse maiestatis. Nec litteris, ut audio nec legatis, parcendo, promittendo, supplicando, te ad se accersire potest. Quomodo potes in regno eius habere pontificium, si ad se uenire refragaris? Quid dicturi sunt iudices cum in iudicio talia uentilabuntur? uide ne sero peius fiat quod prius melius fieri potuit, et ne rigor iste non fortitudo, sed duritia magis habenda sit. Aliud est autem durum esse, aliud fortem. Durus nec in bonam  partem flectitur. Cur ex grato ingratum, ex amico inimicum. ex munificentissimo tibi inliberalem facis? Quidquid tibi libuerat, prout plurimus uisum est, apud illum obtinere potueras. Nonne tanta tibi potestas in his regionibus ab eo concessa est, ut ad nutum tuum omnia pareant? Cui nos, aut ceteros qui de te presumunt, defendendos relinquis? Sit animus fortis, sed usque ad temperantiam. Quod modum supergreditur immoderatum, immoderatum intemperans, intemperantia uitium est. Amplius non progredior. Si non pro te, saltem pro ouibus tuis tibi timendum est. De periculo enim agitur rei publice tue. Si ita ut cepisti perstabis, euenire potest in tantum eam uexari uel etiam diripi, ut aut nunquam aut sero reparetur. Quapropter recordare,  domine mi, Ecclesie sancte cui presides, recordare omnium qui tibi libenter seruiunt. Loquere cum illis qui tibi non aliter ac sibi consultum uolunt, cum domino meo uenerabili archiepiscopo W. [Wiligiso] spirituali tuo et Patre et fratre, cum domino H. [Heriberto] fratre tuo uterino, item uenerabili archiepiscopo, cum domino B. [Burchardo] Wangionum episcopo, aliisque fidelibus et amicis tuis. Consilium quod tibi dent non repudies. Quod enim de te agitur, illorum pariter est tecum. Si istorum consilio forte delinques, illis imputabitur. Habuit quoque fortuna sepe regressum  . Quod modo imminet tibi, in proximo fortassis continget et alteri. Ideo non nimis formidandum est ut modo tibi imponant quod ipsi paulo post ferre refragentur.

 Sane plurimis fidelibus tuis in conuentu fratrum tuorum, ubi ordinatio facta est, te in audientiam uenire nolle displicuit, opinantibus, si omnino infirmare uelles, te presente magis infirmari potuisse. Sed quia te donante, quoquo modo dederis, parochia data est, et multis religiosis ac uenerabilibus uiris comprobantibus ordinatio facta est, quodque tantis auctoribus roboratum ac ratum factum est, difficile annullari et irritum fieri ualet; cedat, queso, sanctitas tua illorum sanctitati qui huic ordinationi consentientes subscripserunt; roboretur ex te uno quod iam multorum religiosorum confirmauit collectio;  conscribe cum aliis cepiscopis et confratribus tuis; ne fiat intra sancte ecclesie parietes diuisio schismatis, sed potius in omnibus regnet unitas caritatis. Sentio iamdudum te mihi contraire uelle, et iniuste suasionis notare elogio, huiusmodi uerbis: »Sanctis et iustis nimis iniustum uideri, terreni imperii potentiam magis formidare quam diuinam, dilectione temporalis suauitatis prouocare in se iram absque fine punientis. Sedem quoque episcopalem cui sedes, quam reperisti amplis honoribus auctam, per longa terrarum spatia dilatatam, non esse fas tuo arbitrio uel exhonorari uel arctari, te nolle subire supplicium causa perditionis rerum ecclesiasticarum.« Absit a me ut, nisi desipiam, huiusmodi tibi persuadeam! magis, si ullo modo sciam, in hec ipsa te  ducere uelim. Procedat Apostolus; loquatur pro me ille uas dilectionis, doctor gentium. Ecce doctor noster. Non enim ex Iudeis sed ex gentibus nos. Quid ait Apostolus? Omnis anima, inquit, potestatibus sublimioribus subdita sit. Non est enim potestas nisi a Deo. Que autem sunt, a Deo ordinata sunt. Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt.  Ecce quid hortor, ecce in que duco; imo non ego, sed Apostolus, imo non ille, sed per illum Deus; ut Dei ordinationi non resistitis [resistas], nec ipse tibi dominationem assumas. Fortassis hoc est dominationem sibi assumere, ea que a sublimioribus iniunguntur supersedere. Sed quia, dum tecum eras, nimis acutum te et clare uidentem noueram, opinor,  hoc quod in canonibus legitur, honesta precipienti obediendum esse, uiue adhuc memorie reconderis; et hoc mihi superinducas, ideo te precipienti nolle acquiescere quia inhonestum uideatur Ecclesiam tuam diecesi sua priuare. Sanctis Patribus predecessoribus uestris, ut audiuimus, non inhonestum, sed ualde honestum et utile uisum est in locis sibi commissis, postquam in tantum creuit Ecclesia ut ipsi eam circuire et obseruare non ualerent, alios sibi substituere sacerdotes et ex uno episcopatu duos aut tres facere; ut quod unus minus posset, a duobus aut tribus cumulatius suppleretur. Sed iam errorum plena sunt omnia. Illi totam operam suam pro animabus lucrandis insumebant; nos quomodo corpora foueamus precipue satagimus. Illi pro celo,  nos pro terra disceptamus. Non esset tamen necesse. Terra nobis satis erit. De celo uideamus, si uelimus. In his omnibus temporale lucrum, quod homines magis tuentur, et in quo fame tue detrahi formidas, non imminuetur tibi. Multo enim potiora, ut audio, atque utiliora iam reddidit, atque etiam redderet, et adhuc forsitan reddet, si tantum in audientiam uenies, et secundum quod tui consortes tibi consulent ages. Liceat mihi pace tua hoc quod super eadem re mecum ipse sermocinatus es tibi in aurem susurrare. Nonne recordaris quod in priore anno ad eumdem locum B. [Bamberg] nobis equitantibus  me aduocato ad te, huiuscemodi sermonem, quasi prescires, habere cepisti: »Si rex ibi facere uellet episcopatum, facile illum Ecclesie tue quod tibi utilius esset posse tribuere, te paruum inde fructum habere, totam illam terram pene siluam esse, Sclauos ibi habitare, te in illa longinqua uel nunquam uel raro uenisse.« Nonne hec in hunc modum dicta esse recolis? Cur modo difficile uidetur quod tunc facile uisum est? Ecce iam, ut confido, cognoscere potes me tibi iniusta non suggerere, nec hortari ut plus regem timeas quam Deum, sed ut illum propter hunc et diligas et formides, honestaque non precipienti, sed supplicanti ac retribuere uolenti concedas; leuiusque tibi erit partito in alium onere; facilius quoque de paucioribus animabus procurandis  rationem Deo reddere poteris.

Quod si adhuc cedere non uis, et quia legitur Deum regnare facere hypocritam propter peruersitatem populi , resistendum putas nisi aliquo argumento subruatur, dicam inde quod sentio. Apostolus, organum Christi inflatum a Spiritu sancto, fallere nequaquam potest. Quidquid sonat, uerum est, sed intelligentiam querit. Quoties exigente malitia nostra a potestate nequam premimur, quidquid nobis ab ea precipitur quod a fide non abhorreat et religioni catholice non aduersetur, uidetur mihi esse faciendum. Dura, difficilia, molesta grassentur in nobis, parendum est. Que enim sunt, a Deo ordinata sunt. Ibi culpanda est prauitas nostra, non ferientis iustitia. Non enim nisi peruersitate nostra regnaret  hypocrita. Si quando uero huiusmodi aliquid a potestate illa nobis iniungatur quod uel religionem uulneret, uel ad peccatum uergat, libere resistendum censeo; quamuis hoc non proprie, sed abusiue, dicatur resistere, errata declinare, et recto itineris  gressu iustitie cursum peragere. Errata enim non recto ductu occurrunt, sed ex transuerso et deuio uenientia, a recto tramite depellere uolunt. Quippe errata non essent nisi a recto calle deuiarent. Unde et in operibus iustitie precipimur neque ad dexteram neque ad sinistram declinare. Hoc ita descripto, in his que a rege postulantur nichil inuenies, ut ego cognoscam, quod religionem ledat uel ad delictum inducat, uerum omnia diuini cultus pietatem tueantur. Hoc et ipse in synodo miserabili, attamen luculenta oratione perstrinxit, quia, si se Deus priuaret fructu uentris sui et humana prole exheredaret, se Deum, si dignaretur, libenter sibi heredem facturum; et ad hoc nimis humiliter omnium presentium suffragia poscit. Si interfueris, ut propitium  te sentio, procul dubio miserereris. Igitur mitescat, oro te, animus tuus; laxa sinum pietatis tue, parce tibi, miserere tuorum  . Quod hypocrite regi facere debueras, fac huic religionem astruenti. Honesta postulat, eadem satis et super retribuere parat. Si quid Ecclesie tue corporalis spatii subtrahitur, hoc idem spirituali edificatione suppletur; multoque honoratior erit fecunda in filia quam omnino absque liberis sterilis remaneret et infecunda. Aufer rubiginem a corde, hilarem te ad hec omnia deinceps ostende. Non ueniet sero quem Deus adiuuare uult. Unde modo tristaris, decursa ista tentatione Deo propitio multum inde letaberis. Tentatio est uita humana super terram. Non est homo qui non bibat de calice isto. Conuertat Deus luctum  tuum in gaudium. Nimis angustor quod tam dudum est quod te nec audierim nec uiderim. Ideo uellem aliquid audire tuorum, siue per litteras, siue per uiuam uocem. Sed sit arbitratu tuo. Satis operosus es, non audeo magis te defatigare.




ANNO DOMINI MXII.
SERGIUS Iu PAPA.





NOTITIA HISTORICA.


 Sergius Iu, Petri Martini filius, Romanus, Bucca porci antea dictus, ex castro Lune, monachus antea Benedictinus, sedit annos II, menses IX, dies XII, creatus Xu Kal. Septembris, anno 1009. uir sanctissimus uite, grateque consuetudinis, et ante pontificatum, et in ipso pontificatu fuit, in pauperes liberalis, in amicos et familiares iucundus, in delinquentes clemens, in contumaces modestus. Tante prudentie preterea fuit, ut toto suo pontificatu nil commissum sit quo merito reprehendi gubernantis negligentia possit. In Deum enim omnem mentem conuertens , iuste atque integre omnia ex animi sui sententia bene natiua, et moribus instituti sui gubernabat.  Interea uero eius consilio et monitionibus principes Italie composito federe consilia ineunt pellendi Sarracenos a Sicilia insula, quam per multos annos detinuerant, idque moliri paribus animis et copiis instituunt.

Annus 1010 nobili Ungarorum ad fidem Christianam conuersione nobilitatus est. Ipsum faciende rei initium ab ipso rege est ductum, qui cum Giselam, Henrici regis sororem, eximia specie uirginem coniugio impetrare non posset, nisi Christiana sacra susciperet, ultro ad sacrum lauacrum accessit, ac gentem suam pulcherrimi facti imitatione succendit.

Romualdus uir sanctitate moribus et pietate insignis:  anno 1009 Camaldusensis congregatio ab eo instituta manauit in Italia; qui eremetica studia persecutus in agro Aretino consedit, ac cuiusdam casam Maldini in eremo habitauit, anno 1012.

Huic Sergio uisum, et cardinalibus, principibusque uiris urbis Rome, imperium Germanice genti tribuere, quod ea natio, afflicta Hispania, Galliaque ad nouos reges translata, omnium Europe prouinciarum potentissima uideretur. Decretumque ut in posterum dignissimus tantum eligeretur, et quem Romana Ecclesia probaret; qui Cesar, et Romanorum rex appellatus; tum demum imperator et Augustus haberetur, si eum Romanus pontifex confirmasset. Hos autem imperatoris eligendi auctoritatem, primo habuisse Ptolemeus refert: archiepiscopum Moguntinum Germanie, archiepiscopum Treuirensem Gallie, archiepiscopum Coloniensem Italie nomine; his additi quatuor principes: marchio Brandemburgensis, imperatoris post electionem camerarius; comes  palatinus, qui dapes; dux Saxonie, qui ensem fert; Bohemie regem septimum electorem, imperatoris pincernam esse statutum: hisque in eligendum additum esse ad tollendam discordiam partium, ad utrum enim inclinasset, ea pars potior habebatur. Electionem igitur in septem uiros eiusdem gentis contulere, qui nunc quoque summam eius rei potestatem habent. Id uero non creditum ab Italica gente factum, que semper magnos uiros habuit; nisi Ricordamus Etruscus, et grauis et antiquus scriptor, id in commentarios suos transtulisset; quem Ioannes Willancus secutus est. uerum sunt qui hanc creandi imperatoris auctoritatem, non Sergio quarto sed Syluestro secundo tribuant; quod Ioannes Nauclerus scribat in monumentis Ecclesie Aquileiensis reperiri huiusmodi electorum Germanie institutionem anno Domini 1002, Syluestro secundo  papa, qui Gregorio quinto successit, fuisse factam.  Et manifeste ex rescripto Innocentii tertii liquet; quod uerba illius manifeste declarant, in cap. uenerabilem extra De electione: »uerum inquiens, illis principibus ius et potestatem elegendi regem in imperatorem, postmodum promouendum recognoscimus, ut debemus, ad quos de iure et antiqua consuetudine noscitur pertinere; presertim cum ad eos ius et potestas huiusmodi ab apostolica sede peruenerit, et qui  annos quinquaginta, plurimum minimumue Gregorium decimum antecessit, ut ex his constet contrarie opinionis historicos longe lateque a recta ratione temporum aberrasse. Quare septem uirorum institutionem, aut fuisse Syluestri II pontificatu, aut Sergii Iu conuincitur.«

Sergio ante pontificatum indecorum nomen fuit. Ditmarus enim libro sexto, uocatum fuisse Buccam porci, quod nomen haud impositum fuit puero, quibus pulchra nomina parentes infantibus imponunt, sed adulto ob antiquam occasionem. In uictoriano  quoque codice idipsum enarratur. Tuncque institutum ut omnes qui in reliquum tempus summi pontifices designarentur in consecratione nomina mutarent: licet enim, inquit idem Ditmarus, aliquorum nomina fuerant mutata, non tamen omnium, nec hoc erat ex institutione generali. Ratio autem huius institutionis fuit triplex: una quod Dominus beato Petro in apostolum electo, nouum nomen imposuit; altera, quia mutari debent pontifices in perfectione uite et fame, ideo et in nomine; tertia, quod turpe esset eum qui ad tam decorum dignitatis officium euehitur, aliquo nomine turpi et inhonesto appellari. Hos igitur auctores secuti, precipue Ditmarum, qui Sergio quarto equalis temporis fuit,  mutatio nominis tribuenda, non superioribus, qui Sergio cognomines fuere.

Obiit Sergius quartus Rome, Iu Kal. Iunii, anno  1012, sepultus Laterani. uacauit sedes dies octo





NOTITIA DIPLOMATICA.

Sergii Iu bulle sunt scripte per manum:

    Benedicti notarii regionarii et scriniarii S. R. E. .
    Ioannis scriniarii S. R. E. .


Date per manum:

    Gregorii S. R. E. cardinalis presbyteri .
    Petri episcopi S. Prenestine ecclesie et bibliothecarii S. Sedis apost. .
    Ioannis S. R. E. diaconi cardinalis .
    Gregorii episcopi et bibliothecarii S. sed. apost. .







SERGII Iu PAPAE EPISTOLAE ET DIPLOMATA.



I. Sergius Iu Andree episcopo Parentino possessionem parecie Ruuiniensis castellorumque duorum asserit. 
[UGHELLI, Italia sacra, u, 402.]


SERGIUS Episcopus, seruus seruorum Dei, uenerabili fratri ANDREAE episcopo sancte Parentine Ecclesie, pro te et tuis successoribus in perpetuum.

Congruum ualde namque est ut ea que a predecessoribus nostris secundum sanctorum instituta canonum seu legum concessa siue confirmata sunt a  nobis corroborentur, et firmiter corrigantur, ne post longa annorum curricula, instigante diabolo, aliquis contra sanctam matrem Ecclesiam insurgere et contra hanc nostram confirmationem conetur. Quapropter quod notum nobis pluries fecisti quod Ioannes Aquileien. patriarcha olim inuasisset Ruuinii parochiam, ubi quondam episcopatus dicitur fuisse, nec non duo castella cum quadam ualle tempore predecessoris nostri Syluestri, atque priuilegium, quod ab ipso accepisti, ostendere curasti nobis. In quo etiam quomodo ter uocatus fuisset, et qualiter ipsam trinam citationem pro nichilo duxisset,  reperitur, atque quomodo ipse Syluester pie memorie Romane Ecclesie presul deprecasset Henricum, qui eo tempore ducatum tenebat Bainariorum, ut supradictum patriarcham moneret ut ab infestatione sancte Parentine Ecclesie recederet. Quod memoratus Henricus facere non potuit, eumque ad se uocare fecit, sed tempore distulit. Unde ipse Syluester papa pie memorie protestatus est canonum libros atque legum, in quibus presentes capitulos reperit, hoc est in octuagesimo septimo titulo Africani concilii: »Placet ut quicunque episcopi plebes quas ad suam cathedr. existimant pertinere, non ita repetant ut causas suas iudicantibus episcopis agant, sed alio remittere meruerint, siue uolentibus sine non uolentibus plebibus detrimentum  patiantur.« Ex mundana etiam lege hoc recte facere posse cognouit. Nam cum de hoc Iustinianus imperator in octauo libro Institutionum: »Si quis ausus propriam rem occupauit: si sua est, amittat; si aliena, ipsam estimationem rei reddat.« Idcirco tanta auctoritate sanctorum Patrum atque legum suffultus, priuilegium tibi facere precepit, et eum paterne ualere commendauit. Hoc ego cognoscens, supradicta loca, id est Ruuini parochia, et duo castella, et uallis, priuilegii paginam tibi, et, sicut Syluester predecessor noster confirmauit, confirmo, atque in eternum ualere precipio. Quod si aliquis patriarcha, aut episcopus, uel quelibet magna paruaque persona contraire, uel tuos successores ultra de supradictis locis aliquam inconsuetudinem facere presumpserit,  sit fossus gladio mei anathematis, et, nisi cito resipuerit, cum Iuda Domini mei traditore perpetualiter gemat.

Scriptum per manus Benedicti gratia Dei notarii regionarii et scrinarii S. Romane Ecclesie, mense Martio ind. octaua.

Bene ualete.



II. Sergii Iu, pape littere, quibus uediano cuidam castrum Scuriense titulo emphyteusis concedit. 
[MURATORI, Antiq. Ital., I, 941.]

SERGIUS episcopus, seruus seruorum Dei, dilecto filio uEDIANO, Scuriensis castri domino, salutem et  apostolicam benedictionem.

Manifestum est castrum quod Scuria dicitur temporibus beate memorie predecessoris nostri pape Siluestri, ut etiam nunc uestra relatione comperimus, regia munificentia quondam per manus eiusdem beato Petro fuisse collatum, et a te nunc per innouationem sub censu annuo decem solidorum Raimundensis monete oblatum. Nos itaque, eamdem suscipientes oblationem, quoniam id esse tue uoluntatis agnouimus, tibi a manu beatitudinis nostre cum magna deuotione suscipienti, et omni posteritati tue castrum Scurie cum omnibus pertinenciis et possessionibus eius in perpetuum habere concedimus, et idem protectione sedis apostolice communimus. Statuimus enim ut nulli omnino ecclesiastice  seculariue persone facultas sit idem castrum minuere, infestare uel suis usibus uindicare, sed quietum tibi, sicut a nobis concessum est, et integrum conseruetur. Si qua igitur ecclesiastica secularisue persona temere, quod absit! aduersus ista presumpserit, secundo tertioue commonita si non satisfactione congrua emendauerit, honoris et officii sui periculum patiatur, aut excommunicationis ultione plectatur. Qui uero conseruator exstiterit, omnipotentis Dei et apostolorum eius Petri et Pauli gratiam misericorditer consequatur.

Ego Sergius catholice Ecclesie episcopus.

Datum Laterani per manum Gregorii sancte Romane Ecclesie cardinalis presbyteri, III Kalendas Aprilis, Dominice Incarnationis anno millesimo decimo,  indictione uIII.



III. Sergius Iu confirmat fundationem parochialis ecclesie Sancti Michelis apud Nonantulanum cenobium in agro Mutinensi, factam a Rodulpho eiusdem cenobii abbate. 
[MURATORI, Antiq. Ital., u, 341.]

SERGIUS episcopus, seruus seruorum Dei.

Apostolatus nostri est proprium, quoties si qua sancta Ecclesia adiutorii aliquid seu corroborationis ab eo poposcerit, toties cum omni alacritate sese impetrasse congaudeat. Et ne aliqua improborum calliditas, siue aduersariorum sancte Ecclesie astutia in posterum eidem addere presumat calumniam, non solum dictis, sed etiam scriptis, quidquid a  nobis sibi concessum fuerit, in perpetuum confirmare dignum duximus. Quapropter notum fore uolumus omnibus Christianis fidelibus qualiter Rodulfus uenerabilis abbas ecclesie sancte Nonantulensis, una cum omni congregatione fratrum seniorum monachorum, nutu diuino et instigatione Spiritus sancti, qui mentes, quas repleuerit, ad omnipotentis Dei obsequium, eiusdemque Sponse, scilicet sancte Ecclesie, ineffabiliter accendit, predicatione quoque fidelium predictorum fratrum cegit habitatores atque agri cultores iam prefate abbatie nostre . . . . . parechie decimas Deo dare, qui hactenus usque rerum suarum decimas Deo minime tribuebant: Q. . . . . mum scelus arbitrabantur, eo quod in ueteri ac Nouo Testamento precep. . . . . . meminerant  non solum. . . . . Deo conferre decimas dierum. Ad quorum exhortationes, uenerabilis uidelicet abbatis et predicte congregationis, omnes unanimiter sua corda inclinantes, contrito corde decimas Deo per annos singulos de omnibus que possessuri erant, offerre uouerunt, atque obnixe petierunt ut predictas decimas, quas libenter Deo reddere dis. . . . . bant, ne in futuro laicis hominibus in beneficio darentur, nostro apostolico interdicerent precepto. Propter hoc autem iam fatus abbas una cum consilio fratrum, nostram deprecatus est magnificentiam, ut constitueret de iam dictis decimis nostro largimine unam canonicam, sue etiam abbatie subiectam in qua clerici diurnis ac nocturnis horis  Domino, et ibidem conuenienti populo sollicite diuina exhiberent obsequia. He autem sunt fines decimarum illius prefate canonice: a Claudia Strata usque ad Porciolam: a Mucia uero usque ad Panarium flumen, et ultra quidquid et quantum a predicti fluminis uill. . . . . . seu a Nonantule habitatoribus laboratur. Et quidquid clerici in prefata canonica Deo communiter militantes iuste acquirere poterunt. Nos uero precibus illius annuimus, quod cognouimus iuste peti, . . . . denique constituta est in honore Sancti Michelis canonica, ordinati sunt clerici archipresbyter . . . . . . . . lis, cui etiam archipresbytero hanc potestatem concessimus ut de criminalibus culpis ipse iudicium indicat penitentibus. Attamen, si necessitas incubuerit, ab aliquo episcopo  expetat iudicium, ne desideranti anime penitentiam interim negare uideatur. Eidemque uero archipresbytero cura sit pro omnibus, in diuinis uidelicet officiis, in luminariis, in architectis, in hospitibus, in decimis et in oblationibus diuidendis inter ceteros, sic qualiter se recognoscat Deo redditurum rationem in die iudicii; eique concessa est decima unius uille, que dicitur Salicetus, ante alios propter curam sollicitudinis. Statuentes apostolica auctoritate ut quicunque hanc ordinationem, quam Deo auxiliante pro salute animarum fidelium ordinare iussimus, et ut ab errore pristino liberarentur, ampliare, uel obseruare studuerit, nostra solidetur benedictione. Qui autem, quod non optamus, uiolare tentauerit, aut consilium uiolandi dedederit,  aut a subiectione sancti monasterii canonicam subtrahere cupiuerit, seu laicis decimam in beneficio dare uoluerit, anathematis uinculo feriatur. Quod ut uerius credatur, diligentiusque ab omnibus obseruetur, hoc decretum nostro cancellario scribere precepimus, nostrisque litteris, ut superius prelibauimus, ac impressione nostri sigilli corroborauimus. Et prefato abbati Rodulfo atque omnibus fratribus in hoc decreto unanimiter facto scribere precepimus.

Bene ualete.

+ Datum per manum Petri episcopi sancte Prenestine Ecclesie, et bibliothecarii sacri palatii, anno Domini millesimo undecimo, uI Kalendas  Iunii, indictione IX.

Rodulfus abbas iussione apostolice sedis in hoc decreto manu propria subscripsi.

Ego Frogerius prior manu mea subscripsi.

Laurentius presbyter et monachus manu mea subscripsi.

Gulferius monachus manu mea subscripsi.

Gregorius presbyter et monachus manu mea subscripsi.

Liuzo monachus subscripsi.



Iu Sergius Iu papa confirmat bona omnia ad Cuxanense monasterium pertinentia. 
[COCQUELINES, Bullar. ampl. Collect., I, 310.]


SERGIUS episcopus, seruus seruorum Dei, OLIuAE religioso abbati Sancti Michelis archangeli, Sanctique Germani confessoris Christi, quod est situm in ualle Confluente iuxta fluuium Literani, in locum quem uocant Cuxanus, tibi tecumque manentibus, et per te tuis illorumque successoribus, salus et pax, et apostolica benedictio quoad nundus permanet. Amen.

Cum constet Dominum Deum nostrum honorem sancte uniuersalis Ecclesie incessanter a propagatoribus  beate fidei augmentare, necesse est ab illo totius iure regiminis eis concedere censura iusti moderaminis liberalitatem, malorumque procul ab ea pellere peruasionem. Quocirca quoniam conuenit apostolice pietati benigna petentibus succurrere compassione, ideo nos tuis iustis  annuentes precibus, omnes proprietates siue possessiones ipsius loci, fines uel limites cum adiacentiis precipuorum prediorum, cum omnibus ecclesiis, parochiis, uillis, fundis casis, casalibus, terris, campis, pratis, pascuis, siluis, garricis, areis, torculariis, aquis, aquarum ductibus, uiis, molendinis, molendinariis cum suis caput aquis, et suis piscatoriis, cultum et  incultum, et quecunque gloriosissimus archangelus Michel ex collationibus fidelium in cenobio Coxiano retinere uidetur, nostro confirmamus priuilegio. Concedimus itaque predicto monasterio, quod in circuitu eius habetur, alaudem cum finibus et suis terminis ex latere uno pergentem per summitatem Serre de Bouaria ad Iouum de Clerano, et ad montem qui dicitur Lauarias, et per Lauarias usque in Flamidinum, et inde itur in locum uocitatum Stella, et usque in summitatem montis Canigonis; et a meridiana fronte montis Canigonis descendit per Serram pogii Aquiloni ad rupem uulgo nuncupatum Cherum Clerinti, et descendit per summitatem Serre usque ad pogium Parabarii, et usque in riuum Merdarium, et deducitur usque in fluuium Tede; et  a septentrionali parte uenitur in strata publica quam dicunt Duas Sorores, et per ipsa uia publica usque in Literanum, et inde sub Sancto Felice tenditur usque in alaudem Sancte Marie, et terminatur in Petrafixa. Deinde tenditur per ipsa comella, ubi rupes magna, in qua ob dignoscendum terminum ipsius alaudis a bone memorie Seniofredo comite crux excisa est. Et exinde itur in Bouaria subteriore, et per summitatem usque in Bouaria superiore. Alaudem itaque Tauriniani cum ecclesia Sancti Fructuosi cum decimis et primitiis, et uillam cum omnibus rebus ad se pertinentibus. Simili modo uillam Clerani cum ecclesia Sancti Martini, cum decimis et primitiis, et alaudem cum finibus et terminis. Itemque alaudem Auallaneti, et alaudem de Arboca,  cum finibus et terminis suis, et uallem Leche cum ecclesia Sancti Saluatoris cum decimis et primitiis. Que uallis terminatur de uno latere in ipsa Portella, de alio in supra scripta Stella, de tertio in monte Stabello, de quarta in monte Caprario, de quinta in Cabum conuiuium, de sexta in montem Cogollem, de septima in uilla Senarii. Hanc denique uallem his terminationibus introclusam iuxta definitionem Seniofredi comitis quondam, et preceptionem Leutharii regis, ac restaurationem filii nostri Wifredi comitis absque ullius inquietudine uobis concedimus. uillam insuper Curtis cum finibus, et terminis suis, et alaudem de Foliolus, quem uobis commutauit comes Guifredus prescriptus cum omnibus rebus que inibi possidere erat solitus, scilicet  cum feuo, et cum siluis ad eamdem uillam pertinentibus, et alium alaudem quem in eadem uilla, et in eius fines et terminos habetis. Itemque ecclesiam Sancti uincentii, et alodem ipsius loci, cum finibus et terminis suis, et alodem uerneti. Quodcunque autem habet in eadem ualle per plurima loca simili modo constituimus; id est, alodem de Foliano, et alodem de Bonohomine, quem uobis contulit per scripture seriem, et in uilla Pini, et in uilla Mentedo, et in aliis pluribus locis, et uilla Ciresago, atque in uilla Arriano, quantum Seniofredus comes ibidem habuit per qualicunque uoce, uel ceteri homines contulerunt eidem monasterio, et alodem de Canolia, atque uillam Castellani cum duabus ecclesiis ibidem fundatis, scilicet Sancti Andree, ac Beate  semper uirginis Marie, cum decimis et primitiis et alodibus ad easdem ecclesias pertinentibus. Eadem itaque uilla habet affrontationes siue terminos de una parte in Petrafixa, que sita est in terminio de uilla Mollegio, de alia parte in arca de Casalono, et uadit per comam qua pergitur ad flumen Ted de tertia parte in ipsos casales de Mengono, de quarta terminum de Canoua uel Petrafixa, et inde usque in flumen Ted. Et ultra ipsum flumen, quantum tenebat Seniofredus comes, in die obitus sui uillam Torrentis cum finibus et terminis suis, uillam Insule pari modo, uillare et casalonos, cum suis limitibus, alodem de Molegio et de ualle Mosset. Item in Planicolos, et Stagnilios, et in Terradas, et in Marceual, et in Erbocolo, et in ecclesia sancte Eulalie portionem  quam habere debetis, et in decimis, primitiis, ad eamdem pertinentibus. uillam Taresagi integram cum ecclesia ibidem sita cum decimis, primitiis et omnibus rebus eidem pertinentibus. Alodem de uilla Ropidaria, et alodem quod uocant Wlcraria. Et in eadem ualle Confluente, in ualle Secundiano et in uilla Ortos et Iuliolos, et in Flacano, et in Sodanias, et Marazanos, et in Porcinianos, et in Agnes, et in Eune, in Euulo, et in Oreliano, et in Cirlano, et in Tubiro, et in uetesano uilla Canabellas, et Erola, et Planos, et Caprilios, et Touegal cum ecclesia Sancti Adriani cum decimis et primitiis ad eam pertinentibus: uillam Talantii cum ecclesia Sancti Stephani cum decimis et primitiis suis. Mozunculas et  uncinias, alodem Exalatam cum Sancti Petri ecclesia, uillare Interuallos, uillam Tobes, et uillam Aquas, et uillam Pratis, uallem Balagarii cum finibus et terminis suis, ecclesiam Sancti Thome cum suis alodibus, et cum decimis, et primitiis ad eam pertinentibus, uillam uocitatam Lar cum ecclesia Sancti Andree cum decimis et primitiis, et alodem cum terminis et limitibus. In uilla Saltone ecclesiam Sancti Mauritii, cum decimis et primitiis eidem pertinentibus. Et in eadem uilla alodem et locum quem uocant Algionem, siluam, et pascua pecoribus apta, ecclesiam Sancti Petri quem dicunt Inforcats, cum decimis et primitiis suis et uillare Riuofrigido cum siluis et pecorum pascuis. uillam Lacunam, cum ecclesia Sancti uincentii cum decimis et primitiis  et omnibus rebus ad ecclesiam seu ad uillam pertinentibus, cum terminis et finibus. Ecclesiam Sancti ualentini cum decimis et primitiis, que sita est in uilla Sponda, Alodem de Angulos cum mercati teloneo, cum uillulis, et uillarunculis, et uallem Ursariam. Hi autem sunt termini de Angulos: De una parte in riuo uel in uilla Furmicaria, de alia in uilla que uocant Crucem, uel in summitate montis quem uocant Scalibatum, et per summitatem ipsius montis itur in uillam Quilianum, et inde peruenitur usque in Melum; de tertia uero parte in campo raso; de quarta in campo regis, uel in pugio Elperico. Item uillarunculum quem uocant Odelonem de Chero ramatum. In comitatu uero Cerdaniensi, uil-uulcariam, et in Auizuno, et in  Odelone, et in Egat, et in Turba, et in Ernas, et in Alcone, et in Salagosa, et in Baiande, et in Estauar, et in Gurguia superiore, et in uillare Neruice, et in curte Floridio, et in Edors, et in Unozes, et in Callegas, et in uillam Ixi, et in uillam Lubinti, et in eodem comitatu uillam Eragolisam cum ecclesia Sancti Iacobi, cum decimis et primitiis, et omnibus rebus ad se pertinentibus, alodem de Eucig, et de Lora et in Araone, et in Exenegia, et in uilla Sancti Martini, et Ysauals, et in Sancta Eulalia, et in ualle Cheirol. Item in Palleriolos parochia Sancti Thome, que est in uentaiola, cum decimis et primitiis; et in eadem uilla alodem uillam uuluirri cum ecclesia Sancte Cecilie cum decimis et primitiis; et eiusdem uille alodem cum seruis et ancillis, et omnibus  rebus ad eumdem locum pertinentibus, cum terminis et finibus tam ecclesia quam alodes; ecclesiam Sancte Eugenie cum decimis et primitiis, et cum alode de Sagano; alodem in uilla Albi, et uineas in termino de Isogal. Et in uilla Curtes, et in Iuncarias, et in Cerconeda, et in Aranfer. Alodem in uilla Palazold, et in Anauga, et Oloia, et in Palazio, et in uilla Coma, et in uilla Borco, et in Chrxanos, et in Estol, in uilla Adacio. In ecclesia Sancti Laurentii partem quam dedit Wisadus et nepos eius Willelmus: alodem in uilla Senouastre; uillam Brrizellam cum finibus et terminis suis; in uilla Pratis, alodem, uillam Oruc, et uillam Riui, cum finibus et terminis et adiacentiis suis; ecclesiam  de uilla Tarteria cum decimis et primitiis suis. Ecclesiam Sancti Andree in uilla Batturga, et ibidem alodem. In uilla Telone ecclesiam Sancti uincentii que sita est in puio cum alode suo, et in eadem uilla alodem alium. Et in ualle Baritana, in uilla Monteliano alodem cum eius finibus et adiacentiis; et in uilla Bar alodem cum eius finibus in plurimis locis; et in comitatu Urgellitano, in uilla Cabrils alodem qui fuit de Undiscolo monacho. Quecunque autem habet idem cenobium in predictis comitatibus seu locis, statuimus atque decernimus iure perpetuo possidenda, et absque ullius inquietudine tenenda. In comitatu uero Cerdanie uillam quam uocant Riuolorto, cum finibus et terminis suis; similiter uillam de Montenigro cum  ecclesia Sancti Stephani cum decimis et primitiis suis; sed et in comitatu Bergitano uillam Spioiiolam cum ecclesia Sancti Clementis, cum decimis et primitiis et omnibus ad se pertinentibus rebus, et alodem de Cleirano, atque in Petra furno, et in Herenna, et in uiuer de Castraserras alodem qui fuit de Onia monacho; et in Wardia alodem et ecclesiam Sancte Marie cum suis rebus, et alaudem in uilla Crosilios; item in ualle Confluente, in uilla Aster, et in Aspicano, et in Penedes alodem. In uilla Fenestret, et in Saorla, et in uincano, et in uilella, et in Rigerdano, et in uallils, et in Arenianes, et in Ghuuianas, in his omnibus alodes, et uillare Erzillano alodem qui fuit de Durando presbytero, uallem Stabiam, cum ecclesia Sancti  Andree cum decimis et primitiis suis: in eadem ualle uillas cum terminis et finibus, siluis et montibus; item uallem Magnam cum ecclesia Sancti uincentii cum decimis et primitiis, cum terminis et finibus, siluis et collibus ad eamdem uallem pertinentibus: Alodem de Bula cum terminis et finibus, et alodem de Insula seu de Ragollella atque de Nisiago et de uilla Milliarios, et de Sancto Felice superiore, seu de Sancto Felice subteriore: item alodem de ualletorta, et de Locas et de Curbaria. Et in locum quem uocant Insulas, terras et uineas; et alodem de ualleuentosa; et in pugio Buscano, et in ualle Asperi alodem de uernedas, et in Molledil, et alodem de Crodos, et de Saluaticos, et de uilla Paladolo: et in comitatu Rosselionensi in uilla Tiuiro  alodem cum finibus et terminis, et alodem de fonte Centuria, et de Reliano, et in uillare Milano alodem qui fuit de Bonisilio; itemque alodem Basoni cum ecclesia Sancti uincentii cum decimis et primitiis cunctisque rebus ad se pertinentibus, cum finibus et terminis suis, et alodem de Caucanet, alodem de Petra-Calce cum terminis et adiacentiis suis, et in uilla Turilias, et in Sancto Laurentio, et in Iudegas, et in Caldarios et alodem da Berchal: item in comitatu Feniolitensi, in ualle Sauriniani uillam quam nuncupant ualletam ad integrum cum finibus et adiacentiis suis, cum ecclesia Sancti Michelis et ecclesia Sancti Petri, que est in Tabernullas cum suo alode, et alios alodes in eadem  uilla, itemque ecclesiam Sancte Felicitatis, que sita est in Castellione cum suis alodibus, in uilla Fauarios, et in Regulella, et in Tiriliano, et in Cassanias, et in Pleucios: alodem etiam de uilla Saccaria, et de Palmas, et de Campo Ursino, et de Petralas, et de Curbones et de Uxone, et de Coma-Calida, et Porcilianos, et de uilla Pratis, et de Pricilianos, et de Cabannas, et de uirano. Et in ualle Sancte Marie alodem, sed et uallem Sancte Crucis, et archangeli Michelis, et beati Ioannis que sita est in ualle Alba, cum decimis et primitiis; sed et omnibus rebus ad eam pertinentibus. Castrum etiam Sancti Laurentii cum eadem Ecclesia, sed et cuncta ad eamdem uallem pertinentia: alodem de uilla Attendido, et in Chonosolo, et in Buliaco, et in  Conredo; et in comitatu Redensi in uilla Breuazello alodem. In comitatu Tolosano ecclesiam Sancte Marie que sita est inter duas aquas, cum decimis et primitiis et cum omnibus alodibus ad eamdem ecclesiam pertinentibus, cum aquis et piscatoriis et uernetis; alodem de Algares subteriores, et in Algares superiores medietatem ecclesie Sancti Iuliani, et medietatem de omnibus que ad eam pertinent, et alodem, et boscos: et in uilla Texonarias ecclesiam Sancti Martini cum decimis et primitiis cunctisque rebus ad eam pertinentibus, sed alodem et boscos, et alodem de Corteuillica, et in uillare Fagia alodem, et in uilla Bexano alodem et molendinum, et in Artennago ecclesiam Sancti Quintini cum decimis et primitiis, et alodem in eodem loco,  et in Ambliago alodem et molendinum cum caput aquis et piscatoriis, et in uiliago alodem et molendinum, et in Miliarias ecclesiam Sancti Saturnini cum omnibus rebus ad eam pertinentibus, et ibidem alodem: Et in prouincia Narbonensi alodem de uillare Aldrado: Et in comitatu Bisuldunensi uillam Centens cum finibus et terminis suis, et alodem de Maliano, et ecclesiam Sancti Michelis de Ortomadario cum decimis et primitiis et cum eamdem uillam, et in Cantens alodem, qui fuit Odonis, et alodem de Maneual, et alodem de Monte Canuto, et de Sallellas, et in comitatu Impurdano, alodem de Castellione, et ecclesiam de Fluuiano cum suis terminis et pertinentiis: in comitatu Barchinonensi in Lanaria alodem qui fuit de Abbarich,  et in eadem ciuitate alodem terras et uineas; Et in Orta, et in Romanet, et in Fenestrellas alodes; et in Balneolos alodem; in comitatu uallensi, in Mogoda, et in Galleches, et in Tenes, et in Olineto, et in Palaciolo, et in Petrafitta, et in Aspicell alodes; Et in ciuitate Minorissa alodes qui fuerunt Audesindi monachi. Et in comitatu Ausone alodem de uillare Pauli, qui est iuxta Castrum Salliforas, et alodes de Cheros: et in Sancto Hyppolito in uilla Palazol alodem. Hec igitur quecunque diximus uel que non diximus predia, uillas scilicet, ecclesias, parochias, fundos, casas, casales, terras cultas et incultas, campos, syluas, uineas, prata, pecorum pascua, areas, torcularia, aquas,  aquarum ductus, uias molendinos, molendinares cum suis caput aquis, et piscatoriis, et cum salinis, et clibanis piceis, omnia acquisita uel acquirenda ad Sancti Michelis cenobium in ualle Confluenti situm, pertinentia cum seruos et mancipia, auctoritate illi seruatur apostolica a nobis. Statuimus autem ut, quando abbas ipsius monasterii obierit, neque a regibus, neque a comitibus, neque a qualicunque persona, cupiditatis pecunie causa, neque pro qualicunque fauoris inani gloria ibidem constituantur abbates, sed a cunctis ibidem degentibus seruis Dei secundum Deum iuxta Benedicti patris regulam eligantur abbates. Damus quoque licentiam ipsius loci abbatibus ubicunque uel a qualibuscunque uoluerint episcopis suos clericos ordinandi,  et a qualicunque sede eis placuerit chrisma accipiendi; et ut a nullo episcopo, nec ab illo cuius situm est, nec ab alio possit excommunicari, uel aliqua ad eumdem monasterium pertinens ecclesia. Statuimus etiam ut quis penitens, a liminibus exclusus ecclesie, quandiu ibi steterit, habeat licentiam intreundi, et omne diuinum officium audiendi. Concedimus quoque abbati uel monachis, et omnibus clericis ad monasterium pertinentibus, licentiam, nisi uoluerint spontanee uel rogati, ad synodum non eundi. Confirmamus igitur et stabilimus amodo ut nullus rex, nullus princeps, nullus marchio, nullus comes, nullus iudex, nullus episcopus, nec ulla magna paruaque persona aliquam uim uel inuasionem in eodem cenobio aut in suis pertinentiis facere  presumat. Pro quo et tuo diuini iudicii obtestatione, et anathematis interdictione promulgantes decernimus ut non audeat aliqua persona uel presumat contra hoc nostrum priuilegium in aliquibus agere iniuste, neque quis illud tentet frangere. Si quis autem, quod non credimus, parui pendens priuilegium nostrum tentauerit, de parte Dei omnipotentis sanctique eius apostoli Petri, et nostra, qui eius fungimur uice, perpetuis, nisi resipuerit, anathematis uinculis obligamus. Si quis autem sancti cenobii huius adiutor existens, illum in quo potuerit elegerit, ditauerit et amauerit, hic Dei omnipotentis interuentu apostolica repletus benedictione crescere se gaudeat in uirtutem de uirtute.

Scriptum per manum Benedicti notarii regionarii  et scriniarii sancte Romane Ecclesie, in mense Nouembri, indictione decima.

Bene ualete.



u. Sergii pape Iu priuilegium pro monasterio Riuipullensi. 
[COCQUELINES, Bullar. ampl. Collect., I, 312].

SERGIUS episcopus, seruus seruorum Dei, OLIuAE religioso abbati Sancte Marie domine nostre monasterii quod situm est in comitatu Ausone in ualle Riuipollensis inter duo flumina, tibi tecumque manentibus, et per te tuis illorumque successoribus,  salus, et pax, et apostolica benedictio, quoad mundus permaneat. Amen.

Cum constet Dominum Deum nostrum honorem sancte uniuersalis Ecclesie incessanter a propagatoribus beate fidei augmentare, necesse est ab illo totius iure regiminis ei concedere censura iusti moderaminis liberalitatem, malorumque procul ab ea pellere peruasionem. Quocirca, quoniam conuenit apostolice pietati benigna petentibus succurrere compassione, ideo nos tuis iustis  annuentes precibus, omnes proprietates siue possessiones ipsius loci, fines uel limites cum adiacentiis precipuorum prediorum, cum omnibus ecclesiis, parochiis, uillis, fundis, casis casalibus terris, campis, pratis,  pascuis, siluis, garricis, areis, torculariis, aquis, aquarum ductibus, uiis, molendinis, molendinariis cum suis caput aquis, et suis piscatoriis cultum et incultum, et quecunque beata gloriosa uirgo Maria ex collationibus fidelium in cenobio Riuipollensi retinere uidetur, nostro apostolico confirmamus priuilegio. Concedimus itaque predicto monasterio, quod in circuitu eius habetur, alodem ex latere uno pergentem, quod discurrit per Tamarice, et infundit in Tezer; ab alio latere per aqueductum qui discurrit ultra uillam Molas cum eadem uilla Molas, et infundit in Tezer, deinde ascendit per torrentem ultra Engordans, et ascendit per Fornellos usque in Serram super siluam de Ordina, et peruenit in pago super uilarzellum; ab ipso uilarzello peruenit usque in pogium  Caluellum, deinde peruenit in Serra super Guausago minore, et infundit in riuum Sancti Laurentii usque in flumen Freber, deinde ascendit per riuulum qui discurrit ad uillam Babos, et peruenit ad uillam Stamariz, et infundit in Tezer, et affrontat in uillam Archamala, et inde in pogium Salomonis usque in uilla Molas cum suis terminibus, quacunque auctoritatem habet in eadem ualle per plurima loca. Simili modo constituimus de ualle de Tentarios, uilla Aramancias, Stuiolo maior, ipsa Griuolosa, et alios per plurima loca. Piscationes quoque aquarum de Tezer a Risbamala usque ad Spata, et de Freter de ipsa corba usque in Tezer. Mercati uero prefati loci. teloneum et omnem iustitiam ibi peragendam ab integro concedimus. Parochiam de ipsa ualle,  ecclesiam Sancti Petri cum ceteris ecclesiis sibi subditis, sicut Gotmarus episcopus ibidem concessit, uel successores eius Idalcherius et Georgius episcopi cum decimis atque primitiis absque tributo. Alodem quod dicitur Matamala cum ecclesia Sancte Marie, et ecclesia de pugio Machonosio cum decimis et primitiis. Et habet affrontationes ex latere uno in pugo Transuadoni, pergit per ipsum riuolum usque ad alium qui pergit per ipsa loca, et iniungit in torrentes qui discurrunt de Serra uiniclos usque ad Cinctum contra Tremolosa, et pergit per Serram usque ad portellam de uillalonga, et descendit in torrentem, descendit per Lobaria, et iniungit in pugio Transuadoni. Et in eadem ualle Matemala  alodem qui fuit Rodulphi episcopi, et parochiam de uineolas, cum decimis et primitiis, quas Georgius episcopus concessit sancto Saluatori absque tributo, sicut in ipsa dote resonat; et alodem ipsum quem dicunt Campmanandati cum terminis et adiacentiis, totam uidelicet uillam. Et in Guausago alodem qui fuit de Guisallo et Seniofredo cum ecclesia, cum terminis et adiacentiis. Et alodem qui fuit de Ioanne cum domo, terris et uineis, et ipsum boscum Libertini. Et in uilla Stamariz ipsum alodem cum terminis, uel adiacentiis. Et in uilla Aenoue ipsum alodem, qui fuit de Tellemar, uel de eius heredibus cum terminis, et alodem quem tenet Petrus presbyter. Et in ipsa Silua, que dicunt Guualosa, cum terminis et adiacentiis. Et in Salton,  alodem cum boscis, quos dedit dictus domnus Oliba, et boscum qui fuit de Sperandeo et de Ortes, cum terminis uel adiacentiis. Et alodem de Sasitos, et ipsos condaminas de Archamala, et alodem de Balbos, et alodem de Monteliols, et alodem de Guidmondi cum terris, uineis, siluis, cum ecclesia, et decimis, et primitiis cum finibus et terminis suis absque tributo. Alodem uero qui dicitur Salselles cum ecclesia S. Petri, cum decimis, et primitiis, cum finibus et terminibus suis absque tributo. In pago Berguitano locum Brositano alodem sicut in illorum iudicio resonat, et parochia Sancte Marie cum ecclesiis sibi subditis, id est, palatium Rodgarium et ipsa Pera, cum decimis et primitiis absque tributo. Ecclesiam S. uincentii, que est in Albiols  cum alode et decimis et primitiis. Et in locum qui dicitur Suburbano alodum cum ecclesiis in uilla que dicitur Guargalam. In locum qui dicitur Pontus, alodem cum ecclesiis, quas dedit Guifredus comes Sancte Marie ut alium alodem de Gargalam cum ecclesiis et decimis, et primitiis et terminis, et alodem de Nabars cum terminibus, et alodem de Nureo, et alodem de Montesclau, et alodes Torrentis profundi, et alodes de Folcunaria, et alodes ad calcem de castro Balzarens, et alodes de Begua, et de Anzano, et alodes dela Doixosa, qui fuerunt Bonifilii, et Lobatoni, uel de ceteris. Et ipsam uallem Marles cum uillas et molendinos, et ecclesiam Sancte Marie cum decimis et primitiis, et alodibus cum suis terminis uel adiacentiis. Et alodes de Gaminacos,  et ecclesia de Monte Clauso, et alodes de Benemide, et alodes de Serra, qui fuit Delanti, et alodes de Spurigia, et de Callers, et ipse ualles de Boscedano cum uillis, uel illorum terminos, et alodes de Palam. In ciuitate Minorissa alodem, id est casas, terras, uineas et alodes qui fuerunt de aliis hominibus. In Monte Serrato alodem cum ecclesia Sancti Petri, et Sancti Martini, et in cacumine Montis Serrati ecclesiam Sancte Marie et Sancti Asiseli, cum terris, et uineis, et molendinis, et siluis, atque garricis, et alodem qui dicitur Euelosa cum terris, uineis, molendinis, siluis, atque garricis; et in ciuitate Barchinona casas, cum curtibus, puteis, hortis, terris, uineis, que sunt infra ciuitatem et  terminos eius, et alode de Camma cum ecclesia et decimis, et primitiis, et terminibus, et Enoiosa cum suis pertinentiis. In comitatu qui dicitur ualles, casas cum curtes, hortos, terras, et uineas, et alodem de Digno, uel Engelfredo, et alodem de Canobellas, et alodem Mationa. In comitatu Ausona alodem palatii, et alodem qui dicitur Oligo, et Danielis uillarem, alodem Saniliare, et alodem de Elzedelo cum terminibus, et boscos Roche Felicis, alodem Planezas. Et in comitatu Auzona alios alaudes in multis locis, id est ipsa Deueza, et in Wistiliano casas, terras, uineas quamplurinas, et alodium, qui fuit de Borello comite de Paliares Miralie, cum suis terminis, et ipsos alodes quos dedit Gualdus ad Sanctam Mariam, sicut ille tenebat, et pro  donatione scribere fecit, et alodem quod Guillelmus dedit in Albedano cum terris, casis, et uineis, cultis uel incultis, et alodem de Serra, qui fuit de Gafredo, et alodem de Iuniolosa, et alodem de Galinde campus qui fuit de Guiscafredus clericus, et alodes de Lociana, qui fuerunt Guillelmo filio Ermenairi, et alodem de Guisado cum molendinis, et alodes de Oualo, quos dedit Gandamurus et Honestus, et Oliba clerici, uel cuncti homines, et alodes de Ionna, et alodes de riuo de Peras, et alodes de Saturano cum suis terminis, et alodem de ualle Oriola cum suis terminis. In comitatu Cerdaniense, ualle Lilitense uilla Armonedo cum decimis et primitiis, cum alode qui dicitur Lilledo, et Genebredo, pogium de Maranegas, et Marola. In locum qui dicitur  Guarexer, ipso alode cum ecclesia, decimis et primitiis. In Cerdania alodem qui dicitur alozos, cum ecclesia, decimis et primitiis, alodem de Bar. Et in eadem Cerdania, alodes de Arreguall, et de Nassobell et de Monteliano, et de Bar, et Adoll. Et in Labertells alodem cum molendinis, et alodem de uilla-uetere cum ipsis ecclesiis, et alodem de Euall, et de Bellich, et de Masolio et de sancta Eulalia, et de Engils, et de Ger, et de Palaciol, et de uilla-Lobs, et de Oligua, et de Anama, et de Salciep, et de Equaleges, et de Ur, et de Centaflorida, et de Angastuna, et de Estauar, et de Salagosa de Sed, et de Palaciolo, et de ualfamelica, et de Ezer, et de Esna, et de Psanezas et de Saltegual, et de Miella, et de uentolano, et de Closellos,  et de Obzello et de Campancionos, Macana et de Meramors, et de Urriols, et de Cols cum pasturas, et Armonedum iamdictum cum ipsos boscos, et calino, et ipsas pasturas, et ecclesiam Sancti Romani cum terminibus, et alodes de puio Malello, qui ibidem est, et Gomses, et Scurrigeres, et in eadem Cerdania in pluribus locis, casas, curtes, cum uineis et terris. Et in comitatu Urgellitanensi alodem qui dicitur Exeduli cum ecclesia Sancti Michelis. Et in castro Cardona alodem quem dicunt Pradis, et ceteris aliis; et alodes de Scorbario cum ecclesiis et suis terminibus, et alodes de Cordinello cum ecclesia Sancti Cucuphatis cum suis terminibus, et alodes de Lagno, et Castrobono in  eodem comitatu alias terras et uineas. In ualle Confluenti alodem, qui dicitur Euol, cum ipsa salices et pasturas. Et in eadem ualle in multis locis uineas, et alodem de Sodames, et alodes de Wincedo, et de Macanos, et alodem de Sagamano cum ecclesia Sancti Clementis cum suis alodibus, et in Soliano alodem, et in Corneliano terras et uineas; et in Arriano casas, terras et uineas, et alodem de Monsedo, et uitamarias, et alodem de Fenestredo. In loco qui dicitur Bulla, terras et uineas, et casas, cum decimis et primitiis. In uintolano terras et uineas. In campaionos casas, terras et uineas - et in Rippas terras, casas et uineas. In Macana casas, uineas, terras. Et in comitatu Rossolionensi alodem de Tason, et Amasos de Petra-calce. Et in ualle  Speri alodem de Etaloris et alodem de Hermis. In comitatu Paloriensi alodes qui sunt in Basturcius cum ecclesiis, uel suis alodibus. In comitatu Bisuldunensi alodes qui fuerunt de Corbo, et Argilagarios, ualle-alta, Iuuiniano, cum casis, uineis et terris; in locum qui dicitur Iudaicas, ecclesia S. Petri cum casas, terras et uineas, cum decimis et primitiis, et oblationibus, et suis terminis uel adiacentiis. Et in uernedas casis et terris, et alodem de Fulgosa, et de Secundella, et in Aqualia et alodem de Bag, qui fuit de Ramardo, et Porrarias, et alodem de-Blacarder cum boscis, pasturis et molendinis, et alodem de Brania, et ipsam tertiam partem de uilla Palazol cum terminis et finibus suis: et alodes de Basso et de  uiguilar et de Riuocano; et de uillalonga, et de Pineda, et alode de Bagonos: in comitatu Gerundensi in uilla quam dicunt Celiano ipso alode, et alode de Emulano. In comitatu Cerdanie ipsum alodem, quod fuit Gualdaldi uicecomitis, cum ecclesiis superpositis, que ibi sunt, siue in locum, quem uocant in ualle uetere ecclesiam Sancti Martini, et Sancti Saturnini cum finibus et terminis, decimis et primitiis. Item in ualle Asperi, uillam quam dicunt Hermas cum finibus et terminis suis ac siluis. In Roueraso casas, cum terris et uineis, et eremis; item in Berguitano in uilla Donegua: in comitatu Empuradense alodem de stagno salso. Et in Petralatense alodem de Castillione, et de ualle-mala cum terminibus. Hec igitur quecunque diximus,  uel quecunque non dicimus predia acquisita uel acquirenda ad sancte Dei Genitricis cenobium in ualle Riuipollensis situm pertinentia, auctoritate illi firmantur a nobis apostolica. Statuimus autem ut, quando abbas ipsius monasterii obierit, neque a regibus, neque a comitibus, neque a qualicunque persona pro cupiditate, pecunie causa, neque pro qualibet fauoris inanis gloria ibidem constituantur abbates, sed a cunctis ibi de gentibus seruis Dei secundum Deum, et iuxta Benedicti Patris regulam eligantur abbates. Damus quoque licentiam ipsius loci abbati ubicunque uel a qualibuscunque episcopis suos clericos ordinandi, a qualicunque ei sede placuerit Chrisma accipiendi, et ut a nullo episcopo,  nec ab ullo in cuius suum est monasterium episcopio, nec ab alio possit excommunicari, uel aliqua ad eumdem monasterium pertinens ecclesia. Statuimus etiam ut quisquis penitens a liminibus exclusus Ecclesie quandiu ibi steterit, abeat licentiam intreundi et omne diuinum officium audiendi. Concedimus quoque abbati uel monachis, et omnibus clericis ad monasterium pertinentibus, licentiam, nisi uoluerint spontanee uel rogati, ad synodum non eundi. Confirmamus igitur et stabilimus amodo ut nullus rex, nullus princeps, nullus marchio, nullus comes, nullus iudex, neque ulla magna paruaque persona aliquam uim uel inuasionem in eodem cenobio aut in suis pertinentiis facere presumat, pro quo et sub diuini iudicii obtestatione, et anathematis  interdictione promulgantes decernimus, ut nullus unquam nostrorum successorum pontificum neque quis illum frangere tentet. Si quis autem, quod non credimus, nec timens Deum, et nostrum paruipendens priuilegium, quod concedimus, uerbo factoue disrumpere tentauerit, hunc quisquis ille fuerit, de parte Dei omnipotentis, sanctique eius apostoli Petri, et nostra, qui eius fungimur uice, perpetuis, nisi resipuerit, anathematis uinculis obligamus. Si quis autem huius sancti cenobii adiutor existens, illum in quo potuerit elegerit et amauerit, hic Dei omnipotentis interuentu apostolica repletus benedictione crescere se gaudeat in uirtutem de uirtute: sitque portio eius paradisus, hereditas illius Dominus Christus, pax et consolatio eius, ubi semper et gaudium  et dolor nullus.

Scriptum per manum Benedicti notarii regionarii, et scriniarii sancte Romane Ecclesie in mense Nouembris, indictione decima.

Bene ualete.



uI. Sergius Iu papa confirmat fundationem monasterii S. Petri Feniliotensis, et bona ad illud spectantiu. 
[COCQUELINES, Bullar. ampl. collect., I, 314.]

SERGIUS episcopus, seruus seruorum Dei.

Si domus excellentissime speculationis sanctissime matris nostre Ecclesie impellimur curam satagere, et ob studium diuini cultus pro religione sacrorum locorum promouemur precogitare illorum  sublimitatem atque stabilitatem, ut soli Deo seruitium ualeant habitantes in ea impendere; hoc nobis decet pio labore assuescere, ut anime Christo dicate, que se in diebus uite illorum seruituti contradiderunt, perseuerent, sub eius militia imperturbate, nec non et illa illic maneant per auctoritatem nostre sedis apostolice, auctoritate nobis concessa, sub eius uidelicet, cuius nos fruimur uice, fide tenus firma, que uotiue a Christianis in Dei laudibus contradita sunt. Igitur omnibus episcopis, ducibus, comitibus, et sancte Dei Ecclesie primatibus presentibus scilicet et futuris fidelibus, notum esse uolumus quia dilectus et specialis filius noster Bernardus comes gloriosus suggessit apostolatui  nostro quod in comitatu Feniolensi uellet secundum institutionem canonice auctoritatis monasterium construere in quodam uenerabili loco, qui est consecratus in honore sancti Petri apostoli, deprecans ut idem monasterium nostre apostolice preceptionis muniremus priuilegio. Cuius petitionem salubrius ob amorem Dei adimplere studentes decernimus per huius nostri priuilegii dignitatem, ut omnia que antiquitus cuiuscunque generis in eodem uotiue contradita sunt loco, siue predia, siue in decimis, siue in primitiis, siue in ceteris redhibitionibus ecclesiasticis, perenniter persistere iubemus ibidem mancipata alodia, uel que prefatus comes in eodem subrogat loco, uel que moderno uidentur ad eumdem locum tempore pertinere, per  hanc nostri priuilegii auctoritatem in prenominato subrogamus loco; quorum nomina sunt hec: ecclesiam Sancte Marie de ualle, et ecclesiam Sancti Andree. et ecclesiam Sancti Martini de uilla Prinianas, et ecclesiam Sancti Iacobi cum decimis et primitiis, et alodiis, et redhibitionibus illarum, hactenus et alodium de uilla Archanis cum terminis, et finibus suis, nempe et alodium quod Wadallus de eodem loco abbas in uilla S. Felicis acquisiuit siue per parentes, siue per qualemcunque uocem: similiter et alodium de uilla Regulella, et quod Pontius frater iam dicti abbatis ibidem uotiue subrogauit. Hec omnia predia supra nominata a fidelibus ibi collata, uel que deinceps fuerint acquisita cum eodem monasterio sub sancte Romane  Ecclesie et nostre sedis apostolice recipimus munimine, hoc statuentes ut deinceps nulla unquam subrogata persona prefatam ecclesiam atque monasterium cum suis omnibus supra taxatis sub iure alterius ecclesie eam subiugare presumat neque placitos publicos, siue per homicidia, uel pro cuiuscunque culpa ualeat peragere uel functionem siue temporale seruitium ex eodem monasterio exigere; sed liceat abbati prefato, et successoribus suis sub nostre institutionis seruitio quiete uiuere, nec licentia sit cuiquam magne parueque persone ex eius rebus omnibusque ad eum pertinentibus exinde auferre, sed omnia in eodem loco per nostri priuilegii auctoritatem perenniter maneant dotata. Concedimus etiam prefato abbati et successoribus  suis chrisma de quacunque sede eius placuerit recipi, uel clericos eorum ordinandi. Si quis autem, quod non optamus, nefario ausu presumpserit hec que a nobis in eodem sancto loco concessa sunt, et a nobis pro stabilitate iam dicti monasterii statuta sunt, refragare, aut in quoquam presumpserit transgredi, sciat se nostri anathematis uinculo innodatum, et cum diabolo, et eius atrocissimis pompis atque Iuda traditore Domini nostri Iesu Christu eterni incendii supplicio concremandum. At uero qui pio intuitu obseruator in omnibus exstiterit, custodiens huius nostri priuilegii statuta, benedictionis gratiam a misericordissimo Domino Deo nostro multipliciter consequatur et uite eterne effici mereatur particeps in secula seculorum. Amen.

 Scriptum per manum Benedicti notarii regionarii, et scriniarii sancte Romane Ecclesie, in mense Nouembris, indictione decima.

Bene ualete.



uII. Sergii Iu pape priuilegium pro monasterio Canigonensi. 
[COCQUELIN., t. I, p. 315.]

SERGIUS episcopus, seruus seruorum Dei.

Quoniam diuina annuente pietate sedula mos in nostris predecessoribus exstitit prosperis siue aduersis omnium hominum diligentius uigilare, et in necessitatibus subuenire, quo malum in animo resecare possimus, bonum uero apostolicis benedictionibus  corroborare: quapropter nos, qui eorum gestamus infulam, illorum utique uolumus uestigia sequi, ut omnes uidelicet homines sub nostris temporibus a Deo constituti gaudeant, et Deo auxiliante perenniter nomen tante dignitatis decus, et commoda ferant. Ideo quia Christo distribuente Petri principis apostolorum uicem gestamus, hoc quod facimus inconuulsum manere uolumus, ut nulla laicalis persona seu episcoporum uel clericorum nostris obstet preceptis aut contradicat, ne in multis maledictionibus incurrat. Igitur quia postulastis a nobis, Guifrede dilecte comes, quatenus ecclesiam sancti Martini tibi concederemus, ut pro tuorum peccatorum, siue tuorum parentum remissione in ea monasterium faceres, et de tuis siquidem  prediis illi sancte Ecclesie concederes; hec, carissime fili petitio nobis bona uidetur, et annuente summo Rege illam prefatam ecclesiam cum omnibus pertinentiis tibi concedimus, et apostolica auctoritate confirmamus, et eam in perpetuam inconuulsam manere sancimus. Concedimus etiam prelibate ecclesie ut nunquam obnoxia sit seruituti alterius, semper sit libera et apostolicis priuilegiis exaltata, per se in euum maneat sublimata. Quas autem possessiones aut predia seu confinia cum suis omnibus pertinentiis rebusque cunctis usque huc acquisitis, uel quas in perpetuum acquisierit, id est predia, uillas scilicet, ecclesias, cum illarum pertinentiis, parochias, fundos, casas casales, costales, terras cultas uel incultas, campos,  siluas, uineas, prata, pecorum pascua, areas, torcularia, aquas, aquarum ductus, uias molendinas, molendinarios cum suis caputaquis, et piscatoriis, cum salinis, et clibanis piceis, omnia acquisita, uel acquirenda Sancti Martini cenobio in ualle Confluenti in monte Canigonensi in pace tenere, et possidere sine alicuius inquietudinis damno decreuimus. Statuimus autem ut, quando abbas ipsius monasterii obierit, neque a regibus, neque a comitibus, neque a qualicunque persona cupiditatis pecunie causa, neque pro qualicunque fauoris inanis gloria ibidem constituantur abbates; sed a cunctis ibidem degentibus seruis Dei secundum Deum iuxta Benedicti Patris regulam eligantur abbates. Confirmamus ergo, et stabilimus amodo ut nullus  rex, nullus princeps, nullus marchio, nullus comes, nullus iudex, nullus episcopus, nullus abbas aliquam uim uel inuasionem ac subiugationem in eodem cenobio aut in suis omnibus pertinentiis facere presumat. Pro quo sub diuini iudicii obtestatione, et anathematis interdictione promulgantes decernimus ut nulla unquam magna paruaque persona ullo ingenio, cuiuscunque sit ordinis, huius nostri apostolici priuilegii ausus sit frangere. Si quis autem, quod non credimus, paruipendens priuilegium nostrum disrumpere tentauerit, de parte Dei omnipotentis, sanctique eius apostoli Petri, et nostra, qui eius fungimur uicem, perpetuis, nisi resipuerit, anathematis uinculis obligamus. Si quis autem sancti cenobi huius adiutor existens, illum in quo  potuerit elegerit, ditauerit et amauerit, hic Dei omnipotentis interuentu apostolica repletus benedictione scandere se gaudeat in uirtutem de uirtute.

Scriptum per manus Benedicti notarii regionarii, et scriniarii sancte Romane Ecclesie, in mense Nouembris, indictione decima.

Bene ualete.



uIII. Sergius Iu papa monasterium Arulense sub protectione sedis apostolice recipit, et a cuiuscunque persone, etiam episcopi ordinarii, iurisdictione eximit. 
[COCQUELIN., Bullar. ampl. Collect. I, 316.]

SERGIUS episcopus, seruus seruorum Dei, dilecto in Domino filio GAUZBERTO religioso abbati uenerabilis  monasterii sancte ac perpetue uirginis Marie domine nostre, quod situm est in Asperiensi ualle, atque comitatu, tibi tuisque successoribus in perpetuum.

Tunc summe apostolice dignitatis apex in hoc diuini prospectus nitore dignoscitur prefulgere, cum in exercendis Dei laudibus sui impensius studebit laboris exercere certamen. Ob hoc debita nos Ecclesie apostolice pastoralis compulsi sollicitudinis cura, queque ad stabilitatem piorum pertinere dignoscitur locorum, ubertim promulgari, et apostolice institutionis censura confirmari, et cum solo apostolo Petro legamus, omnium tam clericorum, quam laicorum esse curam diuinitus a Domino concessam, illius uicariam sua uice presenti seculi dispositione, et tutare  omnia atque in omnibus prosperis seu in aduersis subuenire auctoritate apostolica. Nos ergo qui eius, quamuis immeriti, uicem gerimus, suffragante Deo, monasterium prefate perpetue uirginis Marie amodo deinceps tenere, defendere, atque protegere sub nostro iure nostroque patrocinio disposuimus, et ut priuilegii sedis apostolice infula decoretur sub iure et dictione, sicut diximus, sancte nostre cui Deo auctore deseruimus, Ecclesie, constitutam nullius ecclesie alterius iurisdictionibus submittatur. Pro qua re uestris propriis desideriis obtemperare satagimus. Postulastis enim a nobis quatenus per nostri priuilegii auctoritatem concederemus, et confirmaremus prefato monasterio scilicet cellulas, et  predia cum mansionibus, uel possessionibus ad eumdem locum pertinentibus. Confirmamus etiam in prefatum monasterium cellam scilicet Albaniani cum ecclesias duas ibidem constitutas, ecclesiam namque Sancti Petri, nempe et Sancti Michelis archangeli cum decimis et primitiis et oblationibus fidelium, sicuti in dotibus earum scripta reperiuntur. Terminos uero concedimus, uel confirmamus huic cellule sicuti in uestro regali precepto resonat. Mansos uero de uilla Ollarias cum fundis, et possessionibus suis, alaudem etiam de custodia cum ecclesia Sancte Marie, siue ecclesiam Sancti Laurentii sibi subiectam, cum decimis et primitiis, et oblationibus fidelium. In Giro uero predia ad eumdem locum pertinentia. Imprimitus in uilla Pratis, mansos, cum  fundis, agris, uinalibus, molindinariis uel caputaquis piscatoriis, cultum uel incultum ad eumdem locum a fidelibus antiquitus subrogatum et uillare Cumquotus cum uineis et terris, et piscatoriis simul cum ipso alaude de Maures uel de Maniaches, uel de Madaloth cum terris et uineis cultum uel incultum, et Mansos de Bennato. Confirmamus etiam pascua gregibus uestris, etiam culmen de uesias, sicut in preceptis regalibus uobis constat esse concessum. uallem etiam Riuiferrarii, quam obtinuistis ex curia comitali, simul cum ualle uetere Riuiferrarii, quam obtinuistis superiori et subteriori cum ecclesia Sancti Martini Curtio Sauini cum decimis, et primitiis, et oblationes fidelium, cellulam sancti Petri, et ecclesiam Sancte Columbe, et ecclesiam Sancti Stephani  cum decimis et primitiis, et oblationes fidelium, simul cum ipsos decimos de Frexeno, et alaudem castelli curui, et uillam Cleranos, uel de Bonabosco, et mansos de Beceda, uel de Arlelas, Balnea quoque, et uillare Coteleto, simul cum totam illam ueterem uallem ad eumdem monasterium pertinentem sicut per precepta regalia uel per donationes fidelium uobis antiquitus concessum fuit, uel moderno uotiue concessum est. Alaudem siquidem Palandani cum terris et uineis, et mansis et molendinis uel caputaquis. Et in Riuo-nigro mansos duos, cum terris et uineis ad eorumdem mansos pertinentibus. Ecclesiam montis Aurioli cum decimis, et primitiis et redhibitionibus, atque oblationibus fidelium simul cum ipso alaude de prefata uilla Montis Aurioli. Predictam uero  ecclesiam Sancti Michelis archangeli cum decimis et primitiis, et redhibitionibus, atque oblationibus fidelium. Confirmamus illi terminum ex parte una parochia Sancti Fructuosi de Castro-camelos, de alia uero parte in termino parochie Sancti Ioannis de uilla Ulmos, de tertia denique parte termino Sancti Martini parochie de Laurisione, de quarta siquidem parte in uinea communali simul cum ipso decimo de Poncione, uel de Illiardis sorore sua. Alaudem uero de uilla Moletto, uel Molletello simul cum ecclesia Sancti Michelis archangeli. Per nostri uero priuilegii dignitatem damus prefate ecclesie termina de una parte in ualle magna Ferraria, id est, in colle de Lebraria; de alia uero parte in termino  de parochia Sancti Petri, qui dicitur Serra, uel de Aquabula; de tertia quoque parte in termino de Ciuennago, de quarta siquidem parte in parochia Sancti Saturnini. Quantum infra istis terminibus fundatum esse uidetur, tam cultum quam incultum, et prenominatis possessionibus decimas, et primitias cum oblationibus fidelium his prelibatis parochiis ad possidendum perenniter contradimus. Precipimus etiam auctoritate apostolica, ut nullus episcopus, omnisque generis persona infra iam dicta termina de his duabus prenominatis parochiis nouellam sibi ecclesiam construere presumat, nec clericos alios eligere ad eorum functiones peragendas nec alias ecclesias erigendas ad ministerium audiendum, nec ulla persona clericorum eis sacrum  ministerium exerceat his qui predicta termina uidentur habitare, nisi tantummodo hi qui per manus abbatis prefati cenobii fuerint subrogati in his supra nominatis duabus parochiis. Qui aliter presumpserit, nostre auctoritatis sententia excommunicationis uinculo feriatur. Enim uero et confirmamus in prefato monasterio alios omnes alodios, qui a fidelibus Dei in prelibato monasterio collati reperiuntur, scilicet uillam Tordarias, cum finibus suis, et uillam Fullonicam cum ecclesia sancti Martini cum decimis et primitiis suis, et oblationes fidelium; nempe et uillare qui uocatur Kasti cum ecclesia Sancti Ioannis cum decimis et primitiis, et finibus suis. Plane quidem, et alaudem de uilla Cassamolas, ecclesiam quoque Sancte Marie, que dicitur Pannessiares  sub tuitione domini Bernardi comitis, et abbatis predicti monasterii ad construendum, et ordinandum cum dona fidelium que ibi fuerint subrogata sine aliqua minoratione uel deterioratione. Stabilimus simul cum omnia ipsa que deinceps uidetur augmentare uel iuste acquirere omnia in omnibus quidquid prefatum cenobium uideatur habere, uel deinceps acquirere sub nostre defensione certitudinis recipimus omnimodo: insuper censura apostolica statuentes sub diuini iudicii obtestatione, ut nullus Ecclesie episcopus in prefato monasterio ditionem quamlibet, aut excommunicationem presumat inferre, nec in eorum ecclesiis, neque in eorum possessionibus. Iubemus insuper ut omnes nociue ecclesiastice uenditiones, uel commutationes,  que ab abbatibus uel episcopis olim de eodem monasterio facte sunt, ex auctoritate nostra omnino uacue et inualide persistant: quia scriptum est quia, quod semel offertur Deo auferre minime liceat. Damus etiam potestatem monachis ipsius loci secundum regulam Sancti Benedicti ex eorum propria congregatione, uel unde aptum esse perspexerint, abbatem eligendi, et synodum, nec ipsis nec clericis eorum non custodiri chrisma unde eis placuerit recipiendi, et clericos eorum, in quacunque sede elegerint ordinandi et ut omnis penitens, quandiu ibi steterit, licentiam habeat ecclesiam intreundi, uel quid ibidem dictum fuerit audiendi. Hec igitur quecunque supradiximus auctoritate illi  confirmantur a nobis apostolica. Si quis autem, quod fieri non credimus, temerario ausu contra huius nostri priuilegii statuta, quod concedimus disrumpere tentauerit, nisi resipuerit, auctoritate Dei omnipotentis et sancti Petri apostolorum principis atque nostra, qui eius fungimur uice, anathematis uinculis indissolubiliter innodandum, et a regno Dei se sentiat alienatum. Predictum uero monasterium nobis tributarium eligimus per singulos annos duos bizantios. Qui autem predictum sanctum monasterium sancte sedis tributarium in quo potuerit elegerit, et nostri priuilegii obseruator exstiterit, pax super illum sit et misericordia benedictionis, in omnibus rebus locupletatus gratia sciat se adepturum gaudia sempiterna.

 Scriptum per manum Benedicti notarii regionarii, et scriniarii sancte nostre Romane Ecclesie, in mense et indictione decima.

Bene ualete.



IX. Priuilegium Sergii Iu pape pro monasterio Montis Maioris. 
[Gall. Christ. nou., I, 104.]

SERGIUS episcopus, seruus seruorum Dei.

Notum omnibus fieri uolumus, precipue Amalrico archiepiscopo, Poncionique archiepiscopo, Eldiberto, Iocelino, Almerardo, et Frodoni episcopis, ceterisque tam clericis quam laicis, salutem et benedictionem apostolicam, etc. Sciatis quod Archinricus  abbas ad nostram apostolicam sedem Aubertum monachum misit, ut nostra benedictione Stephanus episcopus ecclesiam S. Marie, S. Ioannis et S. Petri, ac Sancti Benedicti consecret ac benedicat. Id sciatis, facimus in eius consecratione talem benedictionem et absolutionem concedimus, ut quicunque ad eam penitens in consecratione ipsius aduenerit, tale remedium percipiat. Ibi tertiam partem penitentie illi dimittimus, et ecclesiam usque apud caput anni ei reddimus, et pacem et capillos incidere habeat; et si mors in capite anni euenerit, uel infra annum, ex nostra parte absolutus permaneat, et si desiderans per infirmitatem annualiter uenire nequiuerit, et interueniente morte occubuerit, in  eam absolutio permaneat. Aldibertus uero et Rainoardus qui hanc causam propter amorem Dei fieri in eorum potestate adiuuando cupiunt, de penitentia de qua modo suspirant absoluti sint, et habeant integram licentiam et possibilitatem in quantum uoluerint tam ipsi quam sui, augendi et crescendi eumdem locum nouiter edificatum, et cenobium Montis Maioris, quod iuris est Romane Ecclesie, et sancti Petri, et nostri, tam in honoribus ecclesiasticis, quam in sui potestate habent, quam in ceteris possessionibus iuxta piam petitionem uenerabilis abbatis predicti loci Archinrici, et modo et in futuro, sicut olim Lambertus pater eorumdem militum conueniendo scribere fecit. Quicunque uero huic loco Corteno uel Monti Maiori bene fecerit,  talem benedictionem accipiat, sicut diximus, et qui ad hanc ecclesiam ibit, securus de omnibus inimicis suis uadat, et qui ei aliquod impedimentum prestiterit, sciat is excommunicatum et anathematizatum. Si quis itaque, quod non optamus, temerario ausu, etc.

Sergius sancte catholice et apostolice Ecclesie presul. Petrus episcopus, Crescentius episcopus, Petrus episcopus, Gregorius et Stephanus episcopi.

Datum Laterani per manus Ioannis sancte Romane Ecclesie diaconi cardinalis.



X. Sergius Iu papa Amalricum Aquensem archiepiscopum ob uexatum Montis Maioris monasterium redarguit. 
[Gall. Christ. nou., I, 63.]


SERGIUS episcopus, seruus seruorum Dei, omnibus archiepiscopis, episcopis, ducibus, marchionibus et comitibus, salutem et apostolicam benedictionem.

Nobis clamor nobilissime comitisse Adelaidis delatus est, et monachorum S. Petri super filios Nebelongi, Rainaldum uidelicet, Willelmum et Lanfredum, et archiepiscopum Amalricum Aquensem, qui fortiter deuastant monasterium Montis Maioris, quod est sub potestate sancti Petri et nostra, et insuper uillam que nominatur Pertusus, per uirtutem  illorum depredauerunt et cremauerunt, tandiu quousque inhabitabilis permanet. De qua causa, monemus et rogamus auctoritate apostolorum et nostra, supra dictum Aquensem archiepiscopum, ut ipse primus satisfaciat: deinde cum ceteris comprouincialibus archiepiscopis, episcopis, atque fidelibus Christianis, qui imperio Prouincie habitant, faciat uenire infantes Neuelongi, et ad congruam emendationem illos admoneat de graui damno, quod iniuste intulerunt monasterio B. Petri. Si uos audierint et emendauerint, Deo gratias. Si autem contempserint obedire uobis et apostolicis preceptis, excommunicamus illos, ac maledicimus ex parte Dei et S. Marie, et auctoritate B. apostolorum, etc. Insuper rogo omnes uos qui Deum  curam habere uidemini, ut, sicut ego excommunico, similiter et uos faciatis, et constringantur uinculo anathematis, qui ui seculari uastant atque dissipant sine uoluntate abbatis et monachorum, terras retinent, quas nos et antecessores nostri tradidimus, et corroborauimus cenobio supra dicto.



XI. Sergius Iu papa Gratiano abbati et omnibus habitantibus in castello et ciuitate Corgnito precipit ut ecclesias Peregrini et S. Michelis Guidoni abbati Farfensi restituant. (Anno 1009-1012.
[MABILL., Annal. ord. S. Bened. Iu, 206.]

SERGIUS episcopus, seruus seruorum Dei, GRATIANO abbati, et omnibus habitantibus in castello  Corgnito, salutem carissimam cum benedictione apostolica.

Nostra cura pastoralis talis est, Christo fauente, ut discordantes clericos uel laicos ad concordiam reuocemus. Ideo monemus te, predicte Gratiane abba, et omnino iubemus ut, secundum preceptum regule Sancti Benedicti, humilies te sub Guidone abbate monasterii Sancte Marie quod ponitur in Farfa; et quidquid contra prelibatum monasterium iniuste egisti, citius emendes, et ecclesias, quas iam dicto abbati contendis, scilicet Sancti Peregrini et Sancti Michelis cum omnibus suis pertinentiis, reddas illi. Quod si facere nolueris, ab omni officio sacerdotali maneas alienus. Similiter mandamus omnibus predictis hominibus, uel aliis, qui tibi  contra hanc nostram iussionem adiutorium prestare uoluerint, ut extra Ecclesiam maneant, usque dum per satisfactionem emendauerint.



XII. Sergius Iu Ecclesie Bambergensi priuilegia tribuit. 
[uide in BENEDICTO uIII priuilegium pro eadem Ecclesia, ad an. 1013.]




XIII. Sergius Iu monasterii S. uincentii uulturnensis possessiones et priuilegia confirmat. 
UGHELLI, Italia sacra, uI, 390.]

SERGIUS episcopus, seruus seruorum Dei, HILARIO uenerabili abbati ex monasterio Christi martyris  uincentii, et pro te uener. monasterio, tuisque successoribus in perpetuum.

Cum magna nobis sollicitudine cura insistit pro uniuersis Dei Ecclesiis, ac piis locis uigilan. ne aliquam necessitatis iacturam sustineat, sed magis propria utilitate stipendia consequatur; ideo conuenit nos pastoralis tota mentis integritate eorumdem uen. locorum maxime stabilitatis integritate procurare, et sedule eorum utilitati subsidia illi conferre, et Deo nostro omnipotenti id quod pro eius sancti nominis honore, etiam ad laudem atque gloriam eius diuine maiestatis uenerabilium nostrorum etiam contulere locis, sitque ac optabilem nobis, que ad eius locum plenissimam misericordiam  dignum huiusmodi pii operis in sidereis arcibus conferant remunerationem. Igitur quia petistis a nobis quatenus monasterium B. uincentii martyris situm supra fluuium, quod dicitur uulturnum, in territorio Beneuentano partibus Samnie, una cum suis pertinentiis et monasteriis, uidelicet monasterium B. Petri apostoli positum iuxta fluuium Sabbati territorio Beneuentano, sed et monasterium S. Dei genitricis Marie in loco, qui dicitur Loco sano. Item monasterium Saluatoris Domini nostri Iesu Christi, quod positum est in Alife, nec non et monasterium in honore S. Marie edificatum, uidelicet in territorio Marsicano loco Apinianici, porro et monasterium S. Mauri infra comitatum Atinensem, etiam aliud monasterium S. Dei genitricis  Marie positum in territorio Pinnense in loco, quod Mosano dicitur; enimuero et monasterium aliud consecratum in honorem S. Dei genitricis Marie in loco, qui dicitur Duas basilicas. Item et alia cella S. Marie iuxta fluuium Trinio, quoniam quidem, et cella S. Sossii in Liburia, locusque Pantano cum integro ipso Waldo pertinente ipsi monasterio S. uincentii, quod habet fines de prima parte uia antiqua, qui uenit ad ducenta, qui decernit inter hec, terra, seu Waldo, et alia terra, et Waldo, qui fuit predicti monasterii, et terra alia ipsius monasterii, et qualiter demergit uia antiqua, qui uadit ad ipsa piscina iam dicti monasterii, et demergit uia ipsa inter ipsas terras, et Waldo iam dicti monasterii, et terra alia ipsius monasterii, que dicitur  de Tortora, et terra de hominibus, qui ibi affines sunt, et sicut incipit super ipsa piscina, et qualiter reuoluit super ipsa terra de eodem Waldo, et eadem terra de Tortora, et uadit ad ipsum Pantano predicti monasterii, et perrexit per ipsum Pantanum, et Silua, et palude usque in ipso frigido. De quarta uero parte sine iam dicto frigido, et iam dicto laneo etiam una cum aliis monasteriis et cellis cum casis et casalibus, cum seruis et ancillis utriusque sexus ibidem residentibus, uel cum omnia et in omnibus suis pertinentiis tibi, tuisque successoribus abbatibus, qui ibidem in tempore fuerint. Concedimus ut sub iurisdictione sancte nostre cui Deo auctore deseruimus Ecclesie uobis attinendum nullius alterius Ecclesie iurisdictionibus submittantur.  Pro qua re piis desideriis fauentes, ac nostra auctoritate quod exposcitur, mancipamur. Et ideo concedimus uobis uestrisque successoribus abbatibus licentiam apostolice sedis nostre, ut quamlibet Christianitatem indigentibus in predicto uener. monasterio, qualis episcopus uobis ad inuitandum iure uolueritis habendi potestatem omnino concedimus ad Ecclesias confirmandas, seu abbatem consecrandum. Etiam similiter ordinationem de subdiaconibus, et diaconibus seu presbyteris per tempora faciendum, et ad omnem gradum ecclesiasticum ibidem in tempore adimplendum. Protestamur etiam nullus episcopus exinde debeat subdiaconum, diaconum, seu presbyterum ad suum concilium prouocare,  nisi sua fuerit uoluntas, aut abbatem, uel monachum nullo modo iudicare, uel excommunicare. uolumus etiam et apostolica iniungimus auctoritate uobis uestrisque successoribus abbatibus, qui ibidem in tempore preordinatus fuerit de qualicunque Ecclesia sacerdos, uel clerici uenerint ad habitandum, aut in conuersatione fratrum, siue monachicum suscipiendi habitum, se contulerit, statim recipiendi; chrisma uero et oleum sanctum a quali episcopo uobis uoluntas fuerit, impetrandi. Liceat semper et secundum, ut diximus, sub apostolicam nostram potestatem, et omnem cuiuslibet Ecclesie sacerdotem in prefato uen. monasterio ditionem quamlibet habere hanc auctoritatem, preter sedem apostolicam prohibemus, ita ut, nisi ab abbate monasterii  fuerit inuitatus, nec missarum solemnitatem quispiam celebrare presumat. Statuentes apostolica insuper censura sub diuini iudicii obtestationibus, et ualidis atque atrocibus anathematis interdictionibus, ut nullus unquam presumat quispiam alius cuiuscunque dignitatis preditus potestate, uel etiam in eodem uenerabili monasterio, uel eius causis incumbere, aut de rebus, et possessionibus, uel Ecclesiis subiectis, uel quidquid de his exinde inesse uidetur quoquo modo auferre, aut alienare, nec quamlibet malitiam, aut iacture molestiam ibidem siue pacis, siue barbaricis temporibus quoquomodo inferendum prefatum perenniter, ut dictum est tam pacis quam barbarici temporis firma stabilitate decernimus sub iurisdictione sancte Ecclesie nostre  permanen. Promulgantes nempe et hac auctoritate B. apostolorum principis coram Deo et terribili eius examine pro futuro per huius nostri apostolici priuilegii, atque constituti sancimus, atque decernimus, ut loca que ab abbatibus cuiuslibet, que uobis in eodem prefato uener. monasterio S. uincentii mart. commutata, uel etiam concessa sunt, nec non et alias locorum possessiones, que a regibus, ac ducibus, uel castaldeis, uniuersis Christianis in eodem sancto loco largita atque oblata sunt, aut in posterum illic concessa fuerint, firma stabilitate iuri ipsius prefati uen. monasterii existenda atque in perpetuum permanenda statuimus. Nec licentia sit, ut dictum est, et eius, uel omnibus eidem monasterio pertinen. cuiquam magne parueque  persone auferre, aut prefato iuxta id, quod subiectum eisdem uen. locis apostolicis constitutis, atque priuilegiis consistat in concurrendum permaneat. Et liceat eosdem monachos de sua congregatione abbatem semper eligere, liceat ipsum abbatem, qui fuerint suos iudicare monachos non solum uirile monasterium, sed etiam muliebre monasterium sibi subiectum. Si quis autem, quod non optamus, nefario ausu presumpserit hec que a nobis ad laudem Dei pro stabilitate uen. monasterii statuta sunt refragare, aut in quoquam transire discilium, anathematis uinculo innodatus, et cum diabolo, et eius atrocissimis pompis, atque cum Iuda traditore Domini nostri Iesu Christi eterno incendio concremandus deputetur. At uero qui pio intuitu obseruaturum,  et in omnibus exstiterit custodiens huius nostri apostolici constitutum ad cultum Dei respicientibus, benedictionis gratiam, uitamque eternam a misericordissimo Domino Deo nostro multipliciter consequatur, et uite eterne particeps effici mereatur.

Scriptum per manus Benedicti notarii regionarii, et scriniarii S. R. E. in mense Februario indict. X. Bene ual. Data u Kal. Martiii per manus Petri, Domini gratia episcopi S. Prenestine Ecclesie, et bibliothecarii sancte apostolice sedis, anno Dei propitio pontificatus domini nostri Sergii sanctissimi Iu pape sedente anno 3, indict. supradicta decima.



XIu. Sergii Iu pape priuilegium pro monasterio Bellilocensi. 
[Gallia Christiana, uet. ed., I, 756.]


In nomine Domini Saluatoris nostri Iesu Christi, anno. . . . . propitio pontificatus domni nostri Sergii summi pontificis uniuersis quarti pape, in sacratissima sede beati Petri apostoli, tertio, indictione X mense Aprilis die XIu.

Quia mens humana semper in cogitatione posita esse dignoscitur, et animi uniuscuiusque pro diuersis causis et sollicitudinibus, huc illuc diuagando discurrit, nec ualet omnia explere sermone, nec futura tenere memoria que geritur; idcirco notum  prudentissimis uiris ingenuis, litterarum repertum est, ut que mente inquirimus, litteris exaremus. Et ideo, ego Sergius diuina gratia quartus sancte Romane Ecclesie pontifex, seruus seruorum Dei, uniuerse Ecclesie populo notum esse uolumus, precipue successoresque nostri, et cohabitatoribus sacris Lateranensis palatii, qualiter ad nostram apostolicam sedem lamentando uenit quemdam Hugo uenerabili archiepiscopo sancte Turonensis Ecclesie, et de monasterium quem Fulco a nouiter construxit, et pro anime sue remedium beati Petri apostoli ac nobis obtulit, proclamauit et querelam suam circa nos, ita disponere cepit dicens: »O Domine papa, cur consecratione monasterii quem Fulco uobis obtulit, quod infra nostri archiepiscopatus parochiam  fundatum esse dignoscitur nobis auferri uultis?« Cum ego ab eodem Hugone archiepiscopo talia audissem, statim ad nostram presentiam arcessere fecimus, episcopis cardin. presbyteris diaconibus, subdiaconibus, et non paucis de clero iudicibus quoque Romuleis, multisque etiam uiris nobilibus, ibi coram assistentibus, quorum nomina suis manibus inferius ascripta tenentur, et nunc seriatim intimare studemus, uidelicet: archiepiscopo Lugdunensi Ecclesie, Petrus episcopus Prenestine, Benedictus episcop. Portuensis, Ioannes qui et nomine uocatur Lauicenensis Ecclesie episcop., Gregorius episcop. Sylue candide, Petrus episcop. uipernensis Ecclesie. Amico presbyter  cardinalis, Stephanus presbyter card., Ioannes presbyter cardinalis, Crescentius presbyter card., Ioannes archidiaconus sancte Romane Ecclesie, Abbo diaconus, Ioannes diaconus qui cognominatur de Beno opifex. Petrus diaconus a Chana patria; Crescentius Anpodiaconus oblacionario; Gregorius defensorum primicerius. Petrus ex alio Petro de pulchro datiuorum iudicibus. Stephanus qui uocatur de Bernardo, Petrus de Breperato, Berardo filius Crescentio ad puteum proba. Franco Camarlingo, et alio Franco de Deodato, ceterisque plurimis. Ante his omnibus presentiam erexit se Benedictus Portuensis episcopus, et coram dicto archiepiscopo interpellauit, et dicere cepit: »Domine sanctissime Pater et senior cui Deus commisit summam  potestatem et regimen totius sanctissime Ecclesie, qui huic archiepiscopo uestram sanctitatem. . . . Lamentat, et interpellat Ecclesiam et legem et iustitiam postulat, uenerabilique monasterio Fulco infra suam construxit parochiam, et uobis obtulit. Si uobis placet ipse archiepiscopus consecrare uelit, ac nullatenus secundum statuta canonum et Iustiniane legis, consecrationem ad dominium archiepiscopi auferri potuit.« Tunc Petrus Dei nutu unus ex nostris datum iudici pro nos, et ad nostra uicem habere respondit: »Certe monasterium ipsum que Fulco edificauit sua propria hereditas fuit, et beati apostoli Petri Ecclesiam, et nostri seniori potestatis et dominii, monasterium et consecrationem perpetualiter, pro sua obtulit  anima qualiter perdere a suo dominio debeat, ostendite? et nobis innotescite? Unum scio tantum, quia cuius est hereditas, ipsius et consecratio.« Igitur Hugo archiepiscopus cernens se nullum uerum, aut rectum habere, et qualiter nos eum perdere deberemus, minime posse ostendere, mox profiteri et dicere cepit se peccasse, errasse, et coram omnipotentem Dominum et nostram sanctam Romanam Ecclesiam, nimis deliquisse eo quod iniuste et absque aliqua ratione nobis exinde litigasse. Inde uero ex manu Gregorii episcopi Silue Candide recepit uirgula, et per eamdem uirgulam quam manu tenebat, consona uoce, deuota mente, cernentibus cunctis qui aderant, ipsum monasterium cum consecratione, et omnibus sibi pertinentibus,  sicuti Fulco B. Petri apostoli et nobis, nostreque apostolice sedis pro sua obtulit anima, nobis ita refutauit, atque in perpetuum traditum esse affirmauit; his ita expletis publice constituit, atque in perpetuum permanendo firmiter stabiliuit . . . in tempore amodo in antea in qualicunque persona hominum, tam sacerdotalis, quam laicalis, qualibet scriptura, uel priuilegia, ex predicto monasterio, et sua consecratio, uel pertinentia a me, uel a meis successoribus facta apparuerit, sciant omnes, quia partim et metu esse facta. Et si, quod absit! ipsam, ut dixi, scripturam a nobis factam apparuerit, irritam esse uolo atque damnatam: et hanc notitiam refutationis breuis omni tempore firmam et stabilem  astipulo permanere; dehinc ante unum nostrum cepiscopum uidelicet Petrum uipernensis Ecclesie illic transmisimus, et nostra uice illud monasterium consecrari iussimus, contra quod constitutionis nostre edictum, quecunque moliri temerarie presumpserit, anathematis maledictione teneatur, donec resipiscens, et ad satisfaciendum predicte nostre Ecclesie, nostreque preceptionis redeat. Qui uero pio hortatu obseruator in omnibus exstiterit, custodiens huius nostre notitie atque refutationis breuis, benedictionis gratiam a misericordissimo Domino Deo nostro multipliciter consequatur, et uite eterne particeps effici mereatur. Quam chartulam breuis refutationis Benedicto notario et scriniario sedis nostre apostolice pro futura  memoria futuroque testimonio, et chartula scribendam precepimus, ac sigillo nostro sigillari iussimus in mense et indictione suprascripta decima.

Signum, ego Sergius sancte catholice et apostolice Romane Ecclesie presul. Petrus episcopus sancte Prenestine Ecclesie et Bibliothecarius sacri palatii. Benedictus episcopus Portuensis. Gregorius episcopus Silue Candide. Homo episcopus Lauicane Ecclesie. Petrus episcopus sancte uipernensis Ecclesie. Petrus defensor datiuus iudex. Petrus datiuus iudex. Petrus alius datiuus iudex. Richardus nobilis uir. Stephanus de Bernardo, Franco Deodato cubiculario dominico, Berardo filio, Crescentio ad puteum proba. Ioannes archidiaconus sancte Ecclesie  Romane Abbo diaconus sancte Romane Ecclesie. Ioannes diaconus Sancte Romane Ecclesie. Petrus diaconus. Crescentius subdiaconus. Benedictus diaconus. Amico cardinalis. Stephanus, Ioannes, Crescentius, cardinales Sancte Romane Ecclesie; Ioannes prior subdiaconorum; Ramerius diaconus. Ego Benedictus scriniario S. Romane Ecclesie scriptor huius notitie refutationis breuis post omnium supradictorum subscriptiones factas, compleui et absolui.



Xu. Sergii Iu pape priuilegium pro monasterio Bellilocensi. 
[Gallia Christiana, uet. edit., tom. Iu, p. 150.]

 SERGIUS episcopus, seruus seruorum Dei, omnibus fidelibus sancte Dei Ecclesie episcopis.

Notum esse uolumus uobis quia quidam comes nomine Fulco construxit quoddam monasterium in suo proprio alodo, quod et S. Petro apostolorum principi tradidit, ac nostre donationi, successorumque nostrorum in perpetuo iure submisit: quem locum ego per memetipsum sacrare non ualens, quemdam nostrum suffraganeum episcopum illuc direxi, ut ipsum monasterium uice S. Petri ac nostra sacraret ac benediceret. Audiuimus autem eidem loco multos habere inuidos, quapropter benedictione expleta, si fuerit aliquis homo qui huius loci seruientibus, aut ad ipsum locum attinentibus, aliquam calumniam  aut molestiam inferre uoluerit, aut aliquis episcopus aut archiepiscopus, qui eos excommunicare uel maledicere uoluerit, ipsi sint ex auctoritate Patris, et Filii, et Spiritus sancti, et S. Petri apostolorum principis cui a Christo collata est potestas ligandi atque soluendi, omniumque sanctorum, et ex nostra auctoritate, omniumque episcoporum atque archiepiscoporum sancte Romane Ecclesie, excommunicati atque anathematizati, siue maledicti, etc. Locus uero ille et omnes huius loci seruientes, nec non et adiutores eius, siue amici ei ex eadem auctoritate superius dicta, sint absoluti et benedicti, nullamque timeant unquam excommunicationem atque maledictionem ab illo episcopo, neque archiepiscopo, qui uiuere possit super terram.



XuI. Sergius Iu Michelis archiepiscopi Salernitani iura metropolitana confirmat. 
[UGHELLI, Italia sacra, uII, 377.]


SERGIUS, seruus seruorum Dei, dilectissimo nobis fratri meritoque honorabili MICHAELI, Salernitane sedis archiepiscopo.

Quia uestri accepti beneficii memores esse debemus, et reuerentiam fraternitatis uestre erga nos et sanctam Romanam Ecclesiam precipue exuberasse cognouimus, ideo merito ac iure recompensatione caritatis uestre rependere uobis statuimus, quatenus liqueat omnibus Christi fidelibus, immenso honore honorandum fore, qui uicarium B. Petri  apostolorum principis diligenter honorauerit; consensu ac uoluntate nostrorum fratrum concedimus et confirmamus te Michelem confratrem nostrum in ordine archiep. sicuti quondam Amato, cui primitus uestre sedis archiepiscopatus Salernitane a nostris antecessoribus datus fuit, ita uos nostra auctorit. quietus ualeas possidere ac uigilantius custodire; tali namque ordine, ut fati sumus, id fieri decreuimus ut tu et successores tui in perpetuum habeatis licentiam et potestatem ordinandi consecrandique episcopos in his subiectis uobis locis hoc est Pestane cum parochiis et adiacentiis super episcopatum Consanum cum parochiis et adiacentiis suis, necnon et episcopatum Acheruntinum, simul etiam et episcopatum Bisinianensem, et episcopatum  Maluttanensem, atque episcopatum Cusentie cum omnibus parochiis et adiacentibus eorum, sicuti in uestro anteriori usu pallii continetur, ut in ecclesia sancte Dei Genitricis Marie et beati Matthei apostoli et euangeliste cuius sacratissimum corpus possidetis atque uobis uestrisque successoribus concessum est. Post discessum siquidem tuum successores tui perueniant ad apostolicam sedem, ut usum pallii consecrationemque decretaliter suscipiant; et si successores nostri consecrare noluerint, licentia sit uestre sancte Ecclesie ab episcopis uestris suffraganeis consecrari, et non habeant potestatem successores nostri in cunctis uestris episcopatibus, quos uobis subiecerunt deinceps in perpetuum  aliquem episcopum consecrare, quod iam uobis concessum est. Quicunque autem hanc nostre concessionem preceptionis uiolare presumpserit, perpetuo anathematis uinculo religetur, et hec nostra concessio stabilis et firma in perpetuum maneat.

Scriptum per manus Ioannis scriniarii S. Rom. Ecclesie in mense Iunio, ind. X. Dat. Xu Kal. Iulii per manum Gregorii episcopi et bibliothecarii S. sedis apostolice, anno, Deo propitio, pontificatus D. Sergii Iu pape in sacratissima sede beati Petri apostolica III, indict. X, mense Iunio, die sexta decima.




ANNO DOMINI MXu.
HENRICUS PARMENSIS EPISCOPUS  .





HENRICI SERMO DE PASCHATE DOMINI.


 Redemptionis nostre dies, karissimi, tanto nobis est propensius honorandus et celebri deuotione recolendus, quanto salutis nostre gaudio dicatum illum agnoscimus. Licet enim ceterarum festiuitatum dies ad nostrum sint instituti gaudium et profectum, hic tamen, qui resurrectionis est nostre mysterium, salutis et exsultationis priuilegio obtinet principatum: sicut per Psalmistam dicitur: Hec est dies quam fecit Dominus, exsultemus et letemur in ea. Hec est, inquam, dies in qua uiuentibus gaudium et mortuis prestatur refrigerium: hec est, inquam, dies quam sibi Dominus specialiter uindicauit, et sanguinis sui pretio et resurrectionis gloria dedicauit; pro nobis enim mortuus resurrexit, nunquam, secundum apostoli Petri sententiam, moriturus, ut  cum eo pariter ad uirtutem a uitiis resurgamus. Christus, inquit, resurgens a mortuis iam non moritur: mors illi ultra non dominabitur. In hac itaque, fratres, nobis est permaxime congaudendum; in hac, Domino auctore, spiritualiter exsultandum, in qua caput nostrum Christus, morte deuicta, resurrexit, et resurrectionis nostre nobis formam resurgendo demonstrauit, Apostolo teste, qui ait: Si complantati  facti sumus similitudini mortis eius, simul et resurrectionis erimus. Sed ut solemnitatis huius uobis amodo mysteria reuelemus, Testamenti ueteris quodammodo portas subeamus, et unde hec prius celebritas inoleuerit agnoscamus: quo bene cognitam et plus amemus et uenerabilius obseruemus: quidquid etiam hinc spiritualiter patuerit assumendum,  utilitatis uestre per nos erit usibus exponendum.

Cum de seruitute Aegyptiaca portentis insignibus plebs Isrelitica liberatur, phase Domino anniuersaliter celebrare precipitur, ne tot tantorumque uirtutem miraculorum processu temporis posteritas ignoraret, ignotamque nulla honoris reuerentia celebraret: ubi etiam agnus, qui illorum pascha fuerat, immolari  iubetur, quo typicus ille populus insuete comestionis more uesceretur: sicut ei per Moysen a Domino demonstratur: Renes, inquit, uestros accingentis, calceamenta habebitis in pedibus, et comedetis festinanter. Sed quod illi in occidente legis littera, hoc nos uiuificantis spiritus custodire debemus in gratia. Littera enim occidit, spiritus autem uiuificat. Quid ergo per Aegyptum, nisi tenebras accipimus? et quid phase, nisi transitum nominamus? Phase igitur, pro quo pascha, sit licet lingue alterius accipimus, recte celebramus, cum de ueteris legis tenebris ad noue gratie lucem uenimus, et infernalia claustra celesti sede commutamus, apostolo Petro teste qui ait: Eratis aliquando tenebre, nunc autem lux in Domino. Et paulo post nos admonet dicens: Populus acquisitionis,  annuntiate uirtutes eius qui uos uocauit in admirabile lumen suum.

Quod bene etiam demonstratur cum per Lucam euangelistam dicitur: Homo quidam descendens in Hiericho incidit in latrones; qui exspoliatus atque uulneratus, tandem relinquitur semiuiuus; sed a Samaritano misericorditer susceptus, uite et salutis gratiam adeptus est. Homo hic protoplastus, imo humanum genus accipitur. Hiericho defectio exprimitur. Hierusalem pacis uisio nominatur. Latrones maligni spiritus intelliguntur. Tunc reuera homo hic ab Hierusalem descendit quando in paradiso Domini sui precepta contempsit; qui cum Hiericho pergit, merito spiritus malignos offendit; quia cum relictis eternis, solum defectiuis intendit, quod sibi  pernicies paretur nullatenus intellexit. Merito itaque tunica immortalitatis exuitur: merito multarum miseriarum, quibus hic inuoluitur, plagis afficitur. merito postremo semiuiuus in huius seculi uia proteritur: ut amodo quiuis eterna discat appetere, et transeuntia omni studeat cautela declinare. Et quia sacerdos et leuita, ueteris Testamenti Patres, eisdem addicti plagis succumbebant, nullum uulnerato  temedium exhibere ualebant. Neque enim aliorum solutioni idoneus est habendus quicunque suis est uinculis irretitus. Sic Dominus dicit: Si ceco cecus ducatum prebet, ambo in foueam cadunt. Quid ergo? Estne in illatis uulneribus et imminentis mortis discrimine relinquendus? Absit! adest enim Samaritanus, custos interpretatus, Dominus uidelicet iehsu Christus, nullius peccati tenebris, secundum Petrum apostolum, obfuscatus, qui peccatum non fecit, nec inuentus est dolus in ore eius; qui eius calamitatibus adeo propitiatus indoluit, quod de tenebris eum moriens et umbra mortis eripuit, et resurgens uite et luci perpetue sociauit.

Sed uideamus quid sequitur. Renes uestros accingetis, calciamenta habebitis in pedibus, et comedetis  festinanter. Per renes, karissimi, carnales delectationes accipiuntur, quos qui pascha comedunt, hoc est qui agni immaculati, Domini scilicet Iesu Christi, carne reficiuntur, accingere monentur: quoniam qui Dominice resurrectionis gloriam digne cupiunt celebrare, immundos carnis appetitus et uoluntates debent noxias refrenare: calciamenta in pedibus habere, ut precedentium exemplis suam ualeant uitam custodire. Calciamenta quippe ex mortuorum fieri pellibus non ambigimus, que tunc  in pedibus procul dubio gestamus, cum sanctorum Patrum exemplis uite nostre gressus munimus. Tenentes baculum in manibus; quia enim cece noctis itinera per baculum exploramus, discretionem per baculum non inconuenienter accipimus. Tunc siquidem in manibus baculum tenemus cum a uitiorum offendiculis baculo nos discretionis obseruamus. Renes itaque uestros, fratres, accingite, carnis delectationes cohibete; uite uestre uiam exemplo sanctorum Patrum et discretionis baculo custodite; a terrenis ad celestia festinanter transite, ut Iesum in Galilea, que interpretatur transmigratio, possitis inspicere. Resurrectionis enim eius perfrui societate merebimur, si a corruptela uitiorum ad uirtutum opera transmigremus. Quod discipulis per mulierem resurrectio  Dominica nuntiatur, procul dubio ostenditur, quia per quem humano generi sexum est mors addicta, per eum beate uite est resurrectio nuntiata, et quo mors mundo, diabolo suggerente, paratur, per hunc a monumento, angelo monente, uita reuelatur; et per cuius manum homo mortis suscepit poculum, per eiusdem uite suscepit antidotum. Illi ergo concinamus laudes in terris qui pro redemptione nostra descendit de celis iehsu Christus Dominus noster.




ANNO DOMINI MXuI.
BRUNO LINGONENSIS EPISCOPUS.





NOTITIA HISTORICA.


Brunon, éuèque de Langres, a laissé à la postérité quelques productions de sa plume. Il était d'une grande naissance, et proche parent du roi Lothaire . Ragenald, son père, seigneur de Rouci, portait le titre de comte de Reims; et sa mère était fille de Gerberge et de Gislebert, duc de Lorraine . Brunon fut d'abord chanoine de Reims , où il prit des leçons de Gerbert, qui dirigeait alors les écoles de cette Eglise. En 981, n'ayant encore que uingt-quatre ans, il fut ordonné éuêque de Langres par Bouchard, archeuêque de Lyon . Dès lors il mit tous ses soins à remplir les deuoirs d'un bon pasteur. Il s'en acquitta si dignement, qu'il ne fut inférieur à aucun autre éuêque de ce siége, et qu'il a mérité d'être regardé comme un excellent prélat, presul eximius. Un de ses premiers soins fut de rétablir, dans le spirituel et le temporel, l'abbaye de Saint-Bénigne de Diion, où il introduisit la réforme de Cluni, et pour abbé le B. Guillaume, qui deuint dans la suite le réformateur de plusieurs autres monastères. Les auteurs sont partagés sur l'année de la mort de ce grand éuêque . Mais on peut s'en rapporter à la Chronique de Saint-Bénigne , qui la place au 31 Ianuier 1016, après trente-cinq ans d'épiscopat. Le Nécrologe de la même abbaye , qui fait en peu de mots l'éloge de Brunon, aioute qu'il était alors dans la soixantième année de son àge, et la trente-sixième de son ordination, ce qui confirme la supputation du chroniqueur. On n'a qu'imparfaitement le peu d'écrits de Brunon.

1o Dom Martène et dom Durand  nous ont donné le commencement d'une de ses lettres, adressée à Heldric ou Hildric, abbé de Saint-Germain d'Auxerre, et à toute sa communauté. Ce fragment est si court, qu'il n'est pas possible de deuiner quel était le suiet de la lettre. Le manuscrit des prêtres de l'Oratoire de Troyes, d'où il a été tiré, n'en contenait pas dauantage. La lettre suiuante fait regretter qu'on n'ait pas celle-ci en entier. Brunon y emploie cette formule, qui est deuenue depuis si fort en usage: Gratia Dei episcopus.

2o Les mêmes éditeurs ont publié entre les monuments du Xe siècle, sur un manuscrit de l'abbaye de Saint-Allire en Auuergne, une autre longue lettre. Elle est sans nom d'auteur: mais les caractères dont  elle est reuêtue font uoir que c'est un éuêque de Langres qui y parle. En effet, elle est non-seulement écrite aux ieunes clercs qu'on éleuait dans l'église de Saint-Mammès, sous l'inuocation duquel la cathédrale de Langres est dédiée, mais l'auteur y adresse aussi la parole à ceux qui étaient chargés de les instruire et former à la piété. De tout cela il résulte une iuste uraisemblance qu'elle appartient à l'éuêque Brunon.

Après quelques auis généraux l'auteur uient au but principal: le soin que cette ieunesse deuait auoir de recourir souuent au remède du sacrement de Pénitence. C'est à quoi il les exhorte par toute sorte de motifs, auec une tendresse de père et une onction capable de remuer les ceurs. De sorte que la lettre pourrait porter pour titre, De confessione clericorum, comme nous auons déià un traité, De singularitate clericorum. Ce dernier n'était point inconnu à l'auteur de la lettre, qui semble l'auoir pris pour modèle en quelques endroits, et qui l'a effectiuement imité en ce qu'il n'emploie que l'autorité de l'Ecriture et le raisonnement. On n'a point d'écrit de piété de ces temps-là qui soit au-dessus de celui-ci.

Brunon écriuit quelques autres lettres qui ne sont pas uenues iusqu'à nous, comme il paraît nommément par les deux que lui adresse le pape Benoît uIII. Il y a de lui une charte, en date de 1008, par laquelle il confirme les pouuoirs qu'auaient les moines de Saint-Bénigne de prêcher et d'entendre les confessions des fidèles .





BRUNONIS LINGONENSIS EPISTOLA AD HELDRICUM SEU HILDRICUM ABBATEM S. GERMANI ANTISSIODORENSIS. Fragmentum.


 uenerabili HEL omnique congregationi sibi commisse BrUNO, gratia Dei Lingonensium episcopus, uere religionis exercitium et eterne beatitudinis emolumentum.

Loquor inscius philosophis uanitatibus seculi irretitus, contemplatione celestium mundanis illecebris  expeditis: uigeat igitur equitas, nec culpetur uitio leuitatis quod incomposite familiaribus nostra pronuntiet scedula. Dat enim ausum loquendi cum coniuncti officii auctoritas, tum amicitie apud quam, Betio teste, quemquam inscium inter suos garrire non dedecet. . . . . . . .





BRUNONIS LINGONENSIS EPISTOLA AD CLERICOS LINGONENSES De assidua peccatorum confessione.


 Dilectissimis in Christo filiis boneque spei adolescentulis qui in ecclesia S. Mammetis gloriosi martyris Christi Domino Iesu Christo deseruire uidentur, atque ab ecclesiasticis erudiuntur magistris in domo Dei, eterne prosperitatis in Christo Deo salutem.

Desiderans uos, filii karissimi, in salute animarum proficere uestrarum, ideo aliquas paterno affectu uobis admonitiones dulcis sermonis dirigere studui, ut per eas presentis uite prosperitatem, et future, Deo miserante, beatitudinem habere mereamini eternam, et fragilitatis uestre eternitatis annos in eius seruitio edocti ad perfectum senectutis diem adducere. uos sancti Patres et lumina huius  fraterne congregationis . . . . . in omni bonitate iuuentutis deprecor ut admoneatis eos, id est discipulos uestros, ut studiose discant que Deo placent, et ad salutem animarum pertinent suarum, quatenus ex illorum profectu et prosperitate, uos perpetuam apud Deum habeatis mercedem. Exhortamini illos sobrie, caste, pudice, et cum omni humilitate et obedientia, Deo seruire in bonis moribus, de sancta conuersatione et religiosa castitate, et maxime de confessione peccatorum suorum, quia multe sunt contra adolescentulos diabolice fraudis insidie in desiderio carnali et ceteris adolescentie uitiis; sed nichil, Deo donante, proficit in suam diabolus malitiam, si puram uolunt iuuenes facere confessiorem,  et fructus dignos penitentie agere, id est ut uulneribus uulnera non adiiciant, et sanata non resaucient. Salutare siquidem penitentie est remedium penitentia  iterum non perficere. Scriptum est enim: Penitentibus dedit Deus partem iustitie. Age igitur, penitens, propria scelera confitere, prode iniquitatis secretum. Nota sunt Deo que in occulto fecisti, que si non dixerit lingua, non poterit celare conscientia. Frustra inter parietes tuos timens crimina abscondis: patet Deo omne quod absconditum putas; et si hominis oculos in peccatis effugere uales, nullatenus tamen Dei aspectum latere poterit quidquid in occulto gesseris. Si per confessionem peccata  antequam iudicis iracundiam sentias, crede mihi, totum ueniale erit, si confiteri non erubescis  et per penitentiam purgare precaueris, dicente Psalomographo: Dixi iniustitias meas Domino, et tu remisisti impietatem peccati mei . Exspectat a nobis Dominus confessionis sacrificium, ut prestet nobis delectabile indulgentie munus, qui uult omnes homines saluos fieri et neminem perire, hec dicente et in alio loco Scriptura: In quacunque die peccator confessus fuerit, uita uiuet et non morietur . O singulare clementissimi iudicis beneficium! O magni et securi diuine pietatis thesauri! Propter hoc peccantium uult confessionum munus accipere, ut non inueniat quod ulcisci debeat. Non simus ingrati tanti beneuolentie Redemptoris nostri, qui magis uult ignoscere quam  punire, magis saluare quam perdere. Acquiritur Domino quod non punitur in seruo, et multum confertur auctori, si deputatur pene, uenie condonetur, nec optat ulcisci qui paratus est misereri, ipso de se per prophetam dicente: Nolo mortem peccatoris, sed ut conuertatur et uiuat . Ecce uerus uite auctor qui non uult peccantis mortem, sed conuertentis uitam: unde et in Euangelio ipsa ueritas ait: Sic erit gaudium in celo coram Patre uestro et angelis eius super uno peccatore penitentiam agente ; et in propheta: Dic tu prior iniustitias tuas ut iustificeris . Ecce benignus est largitor uenie, qui prebet pro luctu temporali eternitatis gaudium, ipso dicente: Beati qui lugent, quoniam ipsi consolabuntur  . Et in alio loco: uenite ad me omnes qui laboratis et onerati estis, et ego reficiam uos . Ait enim, ut diximus: Dic prius iniustitias tuas ut iustificeris et non condemneris, ut maneat in te premium penitentie, non uindicta peccatorum. Nunquid quasi nescius Deus nos confiteri hortatur peccata, que prius quam gesta essent presciebat, cuius prouidentia omnia patescunt occulta? Tunc poteris perfectum consequi beneficium medicine, si non celes medico tue uulnera conscientie. Opinor enim nisi interpellatur medicus, non curatur egrotus. Confessio tua medicina est uulnerum tuorum et salutis tue certissimum subsidium.  Homo egrotus querit medicinam, qui sepe incerto labore desudat in egroto. Deus uero sine labore sanat, sine tarditate medicamenta prestat, si deuote lacrymis scripta in auribus pietatis sue legatur penitentia. Nemo te, o homo, melius reficit quam qui fecit, nec alius sanat nisi qui flagellat et curat. Solus enim nouit operis tui fragilitatem, qui hoc totum exspectat ut fatearis et mora non erit, ut saneris, qui per prophetam Ezechielem ait: Cum conuersus fueris et ingemueris, tunc saluaberis. Datur nobis a benignissimo iudice locus curandi nosmetipsos in peccatis nostris coram sacerdote Dei, ne iterum accuset nos in eis diabolus coram iudice Christo. uult enim ut ignoscatur ne puniatur in futuro. Igitur pius Pater dum uidet per penitentiam  peccata nostra a nobis damnari, gaudet misereri, et proprium exercere munus misericordie in penitentes optat, sicut per Isaiam testatur prophetam. Ego sum qui deleo iniquitates tuas . Et iterum: Conuertimini ad Dominum Deum uestrum, quia misericors et pius est, patiens et multe misericordie . Hoc sciens B. Dauid ait: Peccatum meum cognitum tibi feci et iniquitates meas non operui . Econtra si peccatum quod fecerit, hoc negat, penas reatus accumulat, quia punitur contumacia sceleris negatione. Sed dicis forsan: Me terret meorum magnitudo peccatorum. Quin imo tanto magis insistendum est tibi, peccator, in medicina confessionis ne pareas in  putredine uulnerum. Si medico erubescis aperire, multiplicas ulcerum dolores. Nullatenus diuine abundantiam clementie numerositas tuorum superare poterit peccatorum. Ne tardes de die in diem, dicit Scriptura, conuerti, quia nescis quid superuentura pariat dies: quia qualem te ultimus inuenerit dies, talis iudicaberis, nec te uoluit Deus illum prescire diem, ut semper paratus esses; qualem optas ante iudicem te stare, te prepara dum habes tempus operandi. Esto negotiator deuotus, eme tibi regnum Dei penitentie lucris, memor Domini dicentis: Penitentiam agite, appropinquabit uobis regnum Dei . Pro te legitur, o homo uiuens, Deus homo factus est, ut te redimeret. Seipsum tradidit in mortem, ut te saluaret in uitam.  Quid tu iaces in morte scelerum? Surge et dic: Pater, peccaui in celum, adduc tibi tue penitentie testem fidelem. Munda uis habere uestimenta, quare non multo magis queris mundam te habere animam? Sordidus non uis procedere in conspectu hominum, cur non multo magis times sordidum peccatis te procedere in conspectu Dei? Laua te lacrymarum fonte, ne quid in te illius oculis maiestatis offendat. Quis, rogo, cadens non querit surgere? Quis infirmatur et non desiderat conualescere? Quis periclitatur et non optat euadere? Penitebit te postmodum tarditas, si non cogitaueris quod anime tue proficiat ad salutem. Exsurge, fili,  exsurge, placare Patrem penitentia, quem offendisti scelere. Confitere culpam, ut saneris a medico. Esto in tua sollicitus salute. Si tu ipse tui non habes curam, quis tibi ad salutem prodesse poterit, uel quis tibi fidelis erit si tu ipse tibimet infidelis esse probaberis? Infidelitas est magna te non curare de salute tua, et morientem te in peccatis non resuscitari per penitentiam. Quanto longius recessisti pro scelerum magnitudine a Deo, tanto fortius per penitentiam appropinquare studeas. Clemens Pater paratus est te accipere, si tu non tardaueris reuertere. Aspera tibi uidetur conuersio, carnis relinquere desideria; sed multo durior conditio eternis te ardere flammis, et pro modici temporis luxuria penis tradi perpetuis. Quanti modo infernalibus deputati  tormentis conuerti uoluissent, si spatium illis daretur conuertendi? Omnia quidem huius seculi dura in comparatione infernalium leuia et quodammodo iucunda uidentur. Seruisti diabolo in luxuria, serui Christo in castitate. Utriusque rei finem attende. Illa siquidem, id est luxuria, hominem mittit in flammas; castitas caritati coniuncta non deducet in regnum Dei? Reuertere in uiam de qua oberrasti. Ieiuniis corpus afficitur, sed pulchritudo anime reparatur. uilis sit corporis cultus, sed ipse precipuus est sanctitatis ornatus. uigiliarum assiduitas in orationibus et laude Dei angelice est imitatio uite. Paruus cibus pastus est anime. Si habes unde, pauperibus porrige, quia manus pauperis gazophylacium est Christi; nec de opere misericordie te  iuste excusare poteris, dum calix aque frigide mercede remunerabitur perpetua. uisitare infirmos, merentes consolari, hospitibus occurrere, fame uel siti laborantes reficere, possessio est regni Dei in celis. Sicut in Euangelio legitur. In talium, o fili, operum exsecutione peccatorum remissio habetur, insuper et perpetue beatitudinis prestat ingressum. Noli degeneris animi esse; Dei filius in baptismo consecratus es, sed tam excellens nobilitas non nisi magna morum dignitate conseruari poterit. Celestis Pater, imo omnium Dominus peccatores subditos, dedignabitur habere filios, excute de collo tuo iugum captiuitatis diabolice; recurrere ad pietatem paterne dilectionis, reuertere ad dominum, fili, reuertere, et ex mortuo reuiuisce, et ex perdito  reparare. Querit ouem bonus Pastor errantem, et amplius de inuenta quam ante perdita gratulatur, et humeris suis inter angelicos reuehit cetus. Animaduerte clementissimam Dominice pietatis sententiam dicentis: Non ueni uocare iustos, sed peccatores in penitentiam. uocat ergo Dominus ad penitentiam peccatores, quia magis optat saluare quam damnare, et plus cum sanctis nos gaudere, quam cum diabolo punire. uocat nos per seipsum, uocat per Scripturas sanctas, uocat etiam per doctores catholicos, ut reuertamur ad eum, quia paratus  nos accipere, si non fuerimus pigri ad eum uenire. Audiuimus beatum Ioannem euangelistam ad penitentiam nos hortantem dicentem in Epistola sua: Si dixerimus quoniam peccatum non habemus, nos ipsos seducimus, et ueritas in nobis non est. Si autem confessi fuerimus peccata nostra, fidelis et iustus est Deus, ut nobis peccata nostra dimittat, et emundet nos ab omni iniquitute . Si nullus est sine peccato, quis est qui penitentia non indigeat, que sine confessione uix fructuosa fieri ualet? Consideremus sententiam beati Iacobi apostoli dicentis: Confitemini alterutrum peccata uestra . Recordemur quod Redemptor noster publicanum peccatorem se confitentem Phariseo se in sua laudanti iustitia pretulerit: scit enim conditor  noster fragilitatem nostre nature, ideo medicamenta penitentie uulneribus nostris perdonauit. Dicamus cum propheta: Sana me, Domine, et sanabor . Item: Domine, sana animam meam quia peccaui tibi . Idcirco, karissimi filii, festinate ad confessionis medicamentum aperire uulnera in confessione, ut medicamenta salutis perficere ualeatis in uobis. Transeunt huius uite dies, et incerta est unicuique nostrum qua reuertatur puluis in puluerem, et spiritus redeat ad Dominum, qui dedit illum, ut iudicetur secundum opera sua. Auditura erit tunc anima quidquid hic copulata carni gessit in occulto, si nunc erubescis confiteri peccata tua per penitentiam emendare. Stabit causator malignus contra eam, qui quondam  suggessit illi ut peccaret, si nos neglexerimus preuenire faciem iudicis in confessionem. Quecunque enim humiliter confitemur in nostris peccatis, nichil horum diabolus habebit potestatem nobis obiicere in illo tremendo iudicio nostre uite.

Agite nunc, iuuenes adolescentuli et pueri, liberate uosmetipsos de diabolica seruitute per penitentiam ad clementissimam omnipotentis Dei pietatem. Nolite per desideria carnis uestre perdere gaudia celestia et eterni regni inter angelicos cetus beatitudinem; sed confortate uosmetipsos, et uiriliter pugnate cum aduersario uestro, ut feliciter mereamini coronari cum sanctis Dei, et perpetuam cum illis possidere gloriam. Et uos, sanctissimi huius familie magistri et Patres, docete filios uestros  pie, sobrie et caste uiuere coram Domino in omni humilitate, obedientia et sanctitate, et puram facere sacerdotibus Christi confessionem peccatorum suorum, et penitentie lacrymis abluere sordes luxurie carnis, nec eas iterum repetere, quia posteriora uulnera peiora sunt prioribus; scientes uosmetipsos de salute filiorum uestrorum eternam habere apud Deum remunerationem, quatenus quorum ministeriis utimini in terris, pro eis mercedem habeatis perpetuam in celis. Amen.





BRUNONIS LINGONENSIS CHARTA Nonnulla Besuensi cenobio conferentis.


 Considerans ego Lingonensium Bruno episcopus officii mei negligentiam in damnationem anime mee cadere, iuxta sensus mei modum elaboraui ecclesiis Domini prouisores efficere, qui, in eis talentum uerbi diuini disseminantes, mecum pariter de eo ipsi Domino Iesu Christo lucrum reportantes eterne uite remuneratione ditarentur. uolui igitur ecclesie Besuensi domnum Guillelmum uirum religiosissimum abbatem preesse, qui, dum in ea cuncta regulariter ac religiose disponeret, intelligens propria in quibusdam non satis sufficere, quesiuit ab ecclesia Lingonensi ecclesie Besuensi aliquid ad luminarii opus conferri. Cognoscens itaque petitioni uiri Domini non esse contradicendum, cum consilio totius capituli Lingonensis statui ut de ecclesiis a sex leucis ultra  infra a Besua tempore Rogationum, omnes tam uiri quam mulieres cum oblationibus ad SS. apostolorum Petri et Pauli limina conueniant. Illud quoque non otiose mecum reputans quia, cum tempore eodem Lingonas uenire deberent, alii longitudine uie, alii imbecillitate corporis, seu aliquibus aliis occasionibus retardati, pabulo Dominici uerbi, et  peccatorum remissione quam ibi deberent accipere, frustrabantur. ueniant igitur illo tempore statuto, et de peccatis suis ueniam postulantes, ab eis quorum lingue claues celi facte sunt, a monachis illic Deo seruientibus, de salute animarum suarum admoniti, facta absolutione, et data benedictione, leti reuertantur in pace, etc. Et ut hoc per secula inconuulsum permaneat, manu nostra subter firmauimus et ut a pluribus firmaretur rogauimus. S. Brunonis episcopi. S. Guillelmi abbatis. S. Lamberti prepositi. S. Geraldi archidiaconi. S. Teudrici archidiaconi. S. Brunonis archidiaconi. S. Teudrici archidiaconi. S. Teudonis archiclaui. S. Widonis archidiaconi. S. Amelii. S. Widonis presbyteri. S. Giraldi hypodiaconi. S. Niuardi. S. Gocelini, et aliorum  multorum. Ego Airardus cancellarius scripsi, et cum ceteris laudator et roborator exstiti.

Acta sunt hec anno ab Incarcatione 1008, indictione 6, epacta XI, concurrente Iu, regnante Roberto rege, et domino Brunone sedem Lingonicam tenente.




ANNO DOMINI MXXIII.
ARNULFUS REMENSIS ARCHIEPISCOPUS.





NOTITIA HISTORICA.


 Pro adipiscendo Remensi archiepiscopatu multorum animos ambitio stimulabat; quidam donis sibi ad eum iter parabant, Gerbertus se successorem ab Adalberone delectum, uoto totius cleri, omnium episcoporum et aliquorum militum suffragii iactitabat; sed Hugo, nactus occasionem conciliandi sibi amicitiam Arnulfi principis, regio stemmate orti, egit pro ea auctoritate qua pollebat, spe obtinende pacis, ut presulatus infulis adhuc licet iuuenis donaretur. Cuius rei Arnulfus statim certior factus per Adalberonem Laudunensem, qui ad castra regis uenerat, Hugoni mox reconciliatur. Porro Arnulfus, quondam Ecclesie Laudunensis canonicus, non frater Lotharii  ut scribit Continuator Aimonii, sed filius eius naturalis, et nepos Caroli ducis Lotharingie fuit. Bruno episcopus Lingonensis de Gilberto comitis Reginaldi filio loquens in Actis Concilii S. Basoli eum fratrem suum unicum uocat, et Guidonem comitem Suessionensem consobrinum. Unde sequitur Lotharium primo sororem duxisse Reginaldi, que posthac a rege repudiata Theobaldo de monte Acuto nupsit, et sic dissoluto matrimonio, Arnulfus qui ab eo uenerat, filius naturalis regis reputatus est cum Richardo quodam, qui eiusdem fratris titulo gaudet in actis synodalibus. Quidquid sit, consilium Hugonis fuit hac electione sibi deuincire principem, qui alias  obstaculum esse poterat primordiis nouelle sue dominationis.

Antequam onus pontificale susciperet Arnulfus, Hugoni et Roberto regibus sacramentum prestitit clientele seu fidelitatis, quod manu propria, ut moris est, ac sigillo corroborauit.

Arnulfus, Remis inauguratus, animum statim ad comparandos sibi amicos undecunque applicuit. Sciens beneuolentiam qua semper usus erat Exbertus Treuirensis circa beate recordationis predecessorem Adalberonem, tutiorem se fore iudicauit si in hoc dissidentium regnorum tumultu ac nouitate sue ordinationis indissolubilem cum eo conseruaret amicitiam. Ceterum Carolus Lauduni uelut limax in conclaui latitans, cum nullum fedus, nulle inducie dolorem animi lenire possent, quin auitum regnum qua ui, qua dolo repeteret, totam regionem tanquam infensissimus hostis populabatur. Ac primum Montem-Acutum in Laudunensi pago dolose cepit, tum  Suessionenses agros, ac Remenses peruagatus, cuncta rapinis, cede, incendio deuastabat. Fama est etiam ab Arnulfo archiepiscopo Remos fuisse euocatum, qui misertus sortis patrui sui, cogitauit apud se quomodo ciuitatem ei traderet. Et quoniam alias usus fuerat opera Adalgeri presbyteri, iterum pepigit cum eo, datis portarum urbis clauibus, ut eas confestim aperiret, cum primum dux armatus aduentasset; quod ita factum est. Unde Carolus ex condicto urbem reserata porta ingressus, militibus eam diripiendam tradidit, sanctuarium Dei polluit, clerum et populum cum archiepiscopo captiuauit. Quod uero non leuis suspicio esset ciuitatem iussu archiepiscopi Carolo fuisse traditam, ipse ut eam a se amoliretur aduersus omnes qui urbem spoliassent seuerissimam anathematis sententiam intorsit.

Hugo rex certior factus rerum omnium que acciderant  nichilque cunctandum  ratus, statuit eum subiicere synodali iudicio, ut penas lueret sue infidelitatis, et cum inconsulta sede apostolica, ad quam iudicia episcoporum referenda sunt, id probe sciret fieri non posse, litteras ad Ioannem papam per nuntios ipse direxit, datque operam ut alie scribantur ab episcopis Remensis prouincie, quibus petitum est ut idem pontifex in Arnulfum ob insignem proditionem, aliaque obiecta crimina, damnationis sententiam proferret.

Missi quoque eodem tempore Romam legati ab Heriberto comite, socero Caroli principis, qui citius forsan appulsi, muneribus preoccuparunt pontificem , cum interim legati regis et episcoporum per triduum ante palatii ianuas defatigati, nec admissi, infecto negotio Galliam redire coacti sunt. Ubi ergo a Romano pontifice reuersi non fuisse auditos retulerunt, intellectum est, quasi ex eo silentio iudicandi facultatem in Francorum episcopos deuolutam. Unde tam  a rege quam ab episcopis indictum Remis concilium, ad quod sepe uocatus Arnulfus, cum excusaret se quod a Carolo rege Lauduni detineretur in uinculis, factum est inter hec, ut proditione Azelini Laudunensis episcopi, ab Hugone rege eadem ciuitas, et qui in ea erat Arnulfus cum Carolo caperetur. Quidam referunt predictum Azelinum, qui et Adalbero dicitur, uenia a Carolo obtenta quod cum Hugone communicasset, sue sedi ab eo restitutum fuisse ac inter consiliarios ascitum; qui cum custodiam quoque portarum urbis inconsulte tradidisset, clam Hugoni mandasse se condicto die et hora has, sibilo edicto e domo episcopali, aperturum, quod et fecit, in cuius rei memoriam seu perfidie aut prestiti obsequii monimentum, duas hinc inde in uestibulo domus statuas adhuc uideri quarum una e collo fistula pendet. De Azelino Guibertus de Nogento sic loquitur: Quid nequius quam quod dominum suum regem innocentem puerum, cui sacramentum fidelitatis ille prestiterat, prodidit, et in exterum genus Magni  Caroli cursum genealogie transfudit? quod facinus die Cene Dominice patrauit. Ob id uetulus traditor uocatur ab Eginaldo, a Nangio, et a Ioanne de Nesle; quamuis non desint qui de hac historia dubitent, ut Papirius Masso. Quidquid sit, Carolus captus ab Hugone ductus est in custodiam Aurelianis ciuitate, ait Hugo Floriacensis, tuncque penitus ex stemmatis eius ramo excisum est regnum Francorum. At Arnulfum rex deduci iubet iudicandum ad collectam Remis synodum, in qua deponitur.

Porro quid de Arnulfi proditione censendum sit, si actorum supradicte synodi  nulla ratio habeatur, uix quisquam certo definire potest, cum Eginaldus, suppresso infidelitatis crimine, uirum pium ac modestum fuisse asserat eumque ob solam inuidiam ac natalium defectum urgente Capeto degradatum, cui astipulantur quidam auctores fere cetanei, et inter alios Hugo  Floriacensis, et Guido de Basochiis apud Albericum. At Baldericus econtra tradit in Chronico Cameracensi lib. I, cap. 110, Arnulfum pro multis sceleribus, et maxime pro infidelitate sui senioris, ab episcopali gradu depositum, sed quia absque licentia et auctoritate Romane sedis pontificis fuit degradatus, rursum ei ad eamdem sedem reditum patuisse, quod Siluester II in priuilegio eidem Arnulfo concesso satis expressit, et auctor uite Abbonis Floriacensis aperte fatetur.

Finita synodo tractarunt episcopi de subrogando presule in locum Arnulfi; nec dubium quin Gerbertus, qui presens aderat, regum amicitia fretus, omnes ingenii uires pro adipiscenda hac dignitate uehementer intenderit; opportunum tempus sibi adesse uidebatur, sed opportunior Hugonis et Roberti presentia, que sic pellexit electorum animos ad id quod diu optabant, ut sine alio delectu, Gerbertum concordantibus omnium uotis nominarint ad archiepiscopatum  Remensem.

His auditis, inquit Continuator Aimonii, presul Romanus, ualde indignatus super hoc facto, interdixit sacris omnibus episcopis qui Arnulfum deiecerant et Gerbertum ordinauerant. Misit quoque Leonem abbatem a sede apostolica ad dominum Seguinum, archiepiscopum urbis Senonice, qui uice sua in urbe Remensi synodum congregaret, mandans illi ut sine dilatione reuocaret de carcere Arnulfum, et degradaret Gerbertum. Collecto igitur concilio iterum in urbe Remensi ex iussione apostolica reuocatus est Arnulfus de custodia, et cum honore magno receptus in propria sede. Gerbertus autem, relicto Francorum regno, se totum Ottoni Germanie regi addixit, comitatusque est eum in Italiam, ubi cum aliquantisper Rauenne constitisset, mox eiusdem ciuitatis archiepiscopus e uita migrauit, in cuius locum, petente clero et populo, ac regis consensu, Gerbertus subrogatus est. Sic et hic statim post  Gregorii quinti obitum, cogente eodem imperatore, apud quem gratia plurimum ualebat, summum adeptus est pontificatum, mutatoque nomine, Siluester secundus dictus est.

Sic igitur Arnulfus, rege consentiente, custodia tandem exemptus, pontificatui restituitur, palliumque a Gregorio u, Ioannis successore, per Abbonem Floriacensem directum recepit. Statim a sua inauguratione maius altare ecclesie Mosomensis, uocatus a Basone abbate consecrat. Hoc anno ibidem existens, monasterio dedit piscationem Cari fluminis secus Duziacum decurrentis usque ad Mosam, altare etiam eiusdem loci de Duziaco, et de Colredo, uulgo Coroy, in territorio Remensi cum duabus tunicis dictionalibus. Anno item 1018 fundationi ecclesie collegiate Sancti Laurentii de Rozero ab Hilgando eiusdem loci dynasta subscripsit. Tum moribus ipse et annis maturus seculi erumnas consummauit III Nonas Martii, uel pridie Nonas; que uero anno, sunt discrepantes sententie. Quidam, ut Coluenerius et  Demochares, putant an. 1009 obiisse, quos a uero penitus aberrare patet. Sammarthani citant priuilegium monasterio Latiniaco concessum an. 1019, cui Arnulfus archiepiscopus tanquam regni cancellarius subscripsit, quem ego auguror esse Remensem. Auctor Chronici Mosomensis refert Arnulfi obitum an. 1021, Albericus 1023, cui su scribendum puto, alioqui plures annos uacasset sedes. Remensis, quod uerisimile non est, cum Guidonem episcopum Siluanectensem, electum an. 1024, hortetur et moneat Fulbertus Carnotensis ut intersit, tanquam suffraganeus prouincie Remensis, consecrationi Ebali,  Arnulfi successoris. Arnulfus igitur uita functus in ecclesia Beati Remigii, quam bonis cumulauerat, tumulatus est, cui asceta quidam sequens cecinit epitaphium quod lapidi affixum adhuc cernitur e regione summi altaris ac latus Euangelii.

Hic iacet Arnulfus regali stemmate fusus,
Remorum presul, nulli pietate secundus.
Spes inopum, pes debilium, pastor monachorum,
Assertor ueri, rigidi seruator honesti,
Quem fera mors rapuit, que nulli parcere nouit.
Flete Patrem, monachi, lacrymarum fonte perenni.





ACTA ELECTIONIS ARNULFI. 


 Sancte ac uniuersali Ecclesie catholice salutem dicunt filii Remorum metropolis.

Diue memorie Patre nostro Adalberone sensus corporeos relinquente, clarum lumen pastoris amisimus, preda hostium facti sumus. Itaque dum molimur tanti uiri resarcire ruinas, elapsa sunt canonica tempora, uiolate sunt leges, quibus cauetur nullam sedem amplius triginta dierum spatio uacare licere. Nuncque tandem pulsantibus diuina lux se aperuit, et quo sequeremur ostendit, depulso Antichristo, Simoniaca heresi damnata. Nos, inquam, qui dicimur episcopi dieceseos Remorum metropolis, cum omni clero diuersi ordinis, populo acclamante, orthodoxis regibus nostris consentientibus, eligimus nobis in presulem uirum pietate prestantem, fide  insignem, constantia mirabilem, in consiliis prouidum, rebus gerendis aptum, in quo he uirtutes que sic clare relucent, indicio sunt ceteras abesse non posse, Arnulfum dicimus, Lotharii regis filium, quem etsi altus sanguis uitio temporis sub anathemate  positi  , aliquo infecit contagio, sed tamen hunc mater Ecclesia purificans, mysticis abluit sacramentis. Hunc, inquam, dicimus Laudunensis Ecclesie filium, et, ut uerius fateamur, Remensis, ea quippe ciuitas Remense territorium, Remensis parochia est, nec sic a beato Remigio diuisa, ut fieret aliena: nimirum ille uir Deo plenus, unitatem appetens, non scissionem affectans, sic scidit ut cohereret uelut pars in toto; et quis, et quantus futurus esset, intelligens, natale solum beauit sacerdotii dignitate. Eligimus ergo hunc Arnulfum, hinc ortum, hic educatum, Simoniace heresis expertem, a factione tyrannica remotum, sua cuique iura debita reddentem, sanctuarium Dei non dissipantem. Sint procul ab electione nostra dolus et  fallacia; nec putent eam ad se pertinere filii Belial; filii pacis et concordie stabilem et solidam in perpetuum faciant, confirmando, corroborando, subscribendo.





IURAMENTUM ARNULFI.

 Ego Arnulfus, gratia Dei preueniente, Remorum archiepiscopus, promitto regibus Francorum Hugoni et Roberto me fidem purissimam seruaturum, consilium et auxilium secundum meum scire et posse in omnibus negotiis prebiturum; inimicos eorum nec consilio, nec auxilio ad eorum infidelitatem scienter adiuturum. Hec in conspectu diuine maiestatis et beatorum spirituum, et totius Ecclesie assistens  promitto, pro bene seruatis laturus premia eterne benedictionis: si uero  ab his deuiauero, omnis benedictio mea conuertatur  in maledictionem, et fiant dies mei pauci, et episcopatum meum accipiat alter; recedant a me amici mei, sintque perpetuo inimici. Huic ego chirographo, a me edito in testimonium benedictionis, uel maledictionis mee subscribo, fratresque et filios meos, ut subscribant, rogo.

Ego Arnulfus archiepiscopus subscripsi.

Actum Remis in palatio, anno uerbi incarnati  989, indictione II anno III ordinationis domni Arnulfi archiepiscopi.





ARNULFI COMMONITORIUM CONTRA PRAEDONES  .


 Arnulfus, gratia Dei archiepiscopus.

Quid tibi uis, predonum Remensium scelerata manus? Nihilne te mouent pupilli et uidue lacryme, nec aduocatus eorum? uelis nolis, Dominus tuus ipse testis, et iudex, et grauis ultor, cuius iudicium non effugies. uide quid ante oculos ipsius egeris. Sanctam pudicitiam uirginum non erubuisti; matronas etiam barbaris uerendas nudas reliquisti; orphanum et pupillum non respexisti. Paruum tibi hoc: accessisti ad templum Matris Dei cunctis mortalibus reuerendum; eius atrium perfregisti, polluisti,  uiolasti; quod oculi tui uiderunt, concupiuisti; quod manus attrectare potuerunt, rapuisti. Et nos quidem contra diuinum et humanum ius misericordia abutentes, quod cibi et potus abstulisti, non indulgemus, sed propter impia tempora non exigimus. Exigimus autem reliqua omnia que pollutis manibus peruasisti, ac retines. Redde ergo, aut sententiam damnationis in peruasores rerum ecclesiasticarum a sacris canonibus promulgatam, eam in te latam, multotiesque ferendam, excipe.





ANATHEMA IN PRAEDONES.

 Auctoritate omnipotentis Dei Patris, et Filii, et Spiritus sancti, interueniente et adiuuante beata Maria semper uirgine, auctoritate quoque ac potestate apostolis tradita, nobisque relicta, excommunicamus, anathematizamus, maledicimus, damnamus et a liminibus sancte matris Ecclesie separamus uos, Remensium predonum auctores, factores, cooperatores, fautores, et a propriis dominis rerum suarum sub nomine emptionis abalienatores; obtenebrescant oculi uestri qui concupierunt; arescant manus que rapuerunt, debilitentur omnia membra que adiuuerunt; semper laboretis nec requiem inueniatis, fructuque laboris uestri priuemini;  formidetis et paueatis a facie persequentis, et non persequentis hostis, ut tabescendo deficiatis; sit portio uestra cum Iuda traditore Domini in terra mortis et tenebrarum, donec corda uestra ad satisfactionem plenam conuertantur. Hic autem sit modus plene satisfactionis: ut omnia iniuste ablata preter cibum et potum propriis dominis ex integro restituatis, coramque Remensi ecclesia penitendo humiliemini, qui sanctam Remensem ecclesiam reueriti non estis: ne cessent a uobis he maledictiones scelerum uestrorum persecutrices, quandiu permanebitis in peccato peruasionis. Amen, fiat, fiat.





LIBELLUS ABDICATIONIS ARNULFI.


 Ego Arnulfus, quondam Remorum archiepiscopus, recognoscens fragilitatem meam et pondera peccatorum meorum, testes confessores meos, Siguinum archiepiscopum, Dalbertum archiepisc., Arnulfum episcopum, Gotesmannum episcopum, Herueum episcopum, Ratbodum episcopum, Gualterium episcopum, Brunonem episcopum, Milonem episcopum, Adalberonem episcopum, Odonem episcopum, Guidonem episcopum, Heribertum episcopum, constitui mihi iudices delictorum meorum, et puram ipsis confessionem dedi, querens remedium penitendi, et salutem anime mee, ut recederem ab officio et  ministerio pontificali, quo me recognosco esse indignum, et alienum me reddens pro reatibus meis, in quibus peccasse me secreto ipsis confessus sum, et de quibus publice arguebar: eo scilicet modo, ut illi sint testes alii succedendi et consecrandi in loco meo, qui digne preesse et prodesse possit Ecclesie cui hactenus indignus preful; et ut inde ultra nullam repetitionem aut interpellationem auctoritate canonica facere ualeam, manu propria subscribens firmaui. Quo perlecto, ita subscripsit. Ego Arnulfus quondam archiepiscopus subscripsi.





ARNULFI EPISTOLAE.







ARNULFI ARCHIEPISCOPI REMENSIS PRIuILEGIA.




I. Priuilegium pro abbatia S. Remigii. 


In nomine Patris, et Filii, et Spiritus sancti, sancte et indiuidue Trinitatis, ego Arnulfus, Dei gratia Remorum archipresul, notum uolo fieri omnibus, quoniam ego non immemor liberalitatis et munificentie parentum meorum, quam erga patrem et patronum nostrum sanctum Remigium fideliter habuerunt, Lotharii scilicet genitoris mei, necnon et aui Ludouici inclytorum regum, atque auie mee gloriose regine Gerberge, uolo res et potestatem predicti sancti augere pro mea et parentorum meorum salute; quatenus ipse intercedat pro nobis ad Dominum,  et mereamur gaudere in regno uiuentium. Itaque suburbium, quod Burgum uocant, quod etiam eius castello subest, nec non et omnia eius adiacentia hoc est molendinos et hortos, camposque et domos, in ius potestatis eius concedo: ita ut ab hodierna die et deinceps in potestatem alienam non transeant. In his ergo nullus potestatis uim exerceat; sed, eorum omnimodis immunitate seruata, sancti Remigii, eiusque monachorum potestati omnia subiaceant, hoc est, taberne, furni, mercatum, bannum, macellum, et postremo quecunque ad Burgum pertinere uidebuntur, necnon et omnes iustitie ad me pertinentes, predicte potestati subdantur. Quod si quis dissipauerit hoc nostre roborationis censura constitutum, omnipotentis Dei auctoritate  et nostra perpetue damnationis incurrat maledictum. Et ut fixum et roboratum hoc permaneat, ego ipse propria manu firmaui, et authenticarum personarum annotatione, et sigilli nostri impressione roboraui.

Signum Arnulfi Remorum archiepiscopi, qui hoc donationis scriptum fieri iussit. Signum Arnulfi Aurelianensis episcopi uice domini domini Lotharii regis, qui hoc donum laudauit et confirmauit. Signum Guidonis Suessionensis episcopi. Signum Adalberonis Laudunensis episcopi. Signum Heriuei Beluacensis episcopi. Signum Gotesmanni Ambianensis episcopi. Signum Ratbodi Nouiomensis episcopi. Signum Odonis Syluanectensis episcopi. Signum  Adalgeri decani. Signum Rotfridi archidiaconi. Signum Brocardi comitis.



II. Priuilegium pro cenobio Mosomensi. 

In nomine sancte et indiuidue Trinitatis. Notum sit omnibus tam presentibus quam futuris fidelibus quod ego Arnulfus, gratia Dei Remorum archipresul, uenerandi abbatis Bosonis ceterorumque meorum fidelium imploratione rogatus, contuli Sancte Marie Mosomensis Ecclesie quartas omnium ecclesiarum, que ad prefatum pertinebant locum, haud contra sancti Remigii statuta, qui indigentibus iussit dari illas, sed ad releuandam ipsius loci paupertatem, et  ob peregrinorum pauperumque susceptionem. Indulsi etiam in adiutorium uictus monachorum omnem decimam porcorum, quos predicti loci abbas et fratres mitterent in Ardennam siluam gratia saginandi, et decimam illorum porcorum quos homines sue potestatis, uidelicet uille Beruelliacensis  in prenominatam syluam haberent. Simulque donaui piscationem Cari fluminis  secus Dusiacum  decurrentis, a loco ubi bannum tenent de Beruilliaco, usque ad decursum ipsius fluminis in Mosam. Hec omnia prescripta que a me uel ea que ab antecessore meo Adalberone, seu a quibuslibet fidelibus personis collata aut conferenda sunt, perpetualiter secureque et absque ulla repetitione meorum successorum uel prepositorum aut officialium pertinentium  ad Remensem episcopum seu cuiuslibet persone locus iam dictus possideat, pro anime mee antecessorumque meorum seu ceterorum fidelium remedio, Romanisque priuilegiis et apostolicis decretis sub anathematis uinculo corroborauimus: et nunc in presenti synodo fratres cepiscopos ceteterosque fideles confirmare fecimus. Quod si quis contra huius donationis scriptum cupiditatis felle preuentus ire tentauerit, aut infringere uoluerit, iram omnipotentis Dei incurrat, sed cum Iuda traditore Domini nostri Iesu Christi eterno gehenne incendio concremetur, nisi resipuerit, et coram abbate fratribusque loci eiusdem ad satisfactionem confugerit. Fiat, fiat.

 + Signum Arnulfi Dei gratia Remensis Ecclesie archipresulis.

+ Signum Adalberonis sancte Laudunensis Ecclesie episcopi.

+ Signum Fulconis Ambianensis episcopi.

+ Signum Rotgeri Catalaunensis episcopi.

+ Signum Rodulfi Siluanectensis episcopi.

+ Signum Gerardi Cameracensis episcopi.

+ Signum Rotgeri Beluacensis episcopi.

+ Signum Harduini Nouiomagensis episcopi.

+ Signum Balduini Taruanensis episcopi.

+ Signum Rayneri prepositi. S. Alulfi uicedomini.

Acta Remis monasterio sancte Marie, anno ab Incarnatione Domini nostri Iesu Christi 1015, indictione  XII, Iu Idus Maii, regnante gloriosissimo rege Francorum Rotberto.

Ego Dario uice cancellarii subscripsi.



III. Pro eodem cenobio. 

ARNULFUS, gratia Dei Remorum archiepiscopus.

Credibiliter uerum est quod dicit sancta Scriptura, quia fiducia est magna coram summo Deo eleemosyna facientibus eam. Ideo pro certo credimus quoniam maximam habebit remunerationem illa misericordia, que sanctorum locis et ecclesiis Dei Christique pauperibus fideliter fuerit impensa. Propterea notum esse uolo tam presentibus quam futuris Christi fidelibus et nostris, nostrorumque successoribus,  quod ego in Dei nomine Arnulfus, Remorum gratia Dei archiepiscopus, per consilium Rotberti regis Francorum, et multorum fidelium nostrorum, ecclesie sancte Dei Genitricis Marie Mosomi, secundum etiam quod a predecessore meo Adalberone deuotissime factum fuerat, per deprecationem Bosonis abbatis eiusdem loci, quedam bona que iuris nostri erant misericorditer indulsi, ut monachos inibi Deo seruientes nostra subleuarent beneficia, quatenus anime nostre et successorum meorum remedio, sancte Marie et seruorum eius subueniret oratio. De cuius rebus illi monasterio tunc pertinere debentibus, cum antea multo tempore Romam petiissem, et predictum abbatem mecum haberem,  deprecatus sum humiliter, et obtinui a sede apostolica, ut ille locus Mosomi Romane auctoritatis meretur habere priuilegia; quibus acceptis, et aliquot decurrentibus annis, nostri ministeriales de Mosomo, et iudices de castello ceperunt illum locum sepe molestare, et tanquam ex nostra rectitudine per bannum et districtum nostrum suborta occasione plurimas iniurias facere; quia hominibus Sancte Marie in Mosomo et Flabeio  manentibus necesse erat gemina placita custodire, et uigilias ad castrum facere, et in dandis lectis, uel aliis negotiis, seruitia prebere. Hac de causa, cum essem in regis  presentia Lauduni in Pascha, adiit humilitatem et presentiam nostram predictus abbas Boso, insinuans suam necessitudinem, et pauperum suorum oppressionem, obsecransque humiliter ut pro anime mee, meorumque successorum remedio, facerem de ista causa et oppressione aliquam misericordiam et releuationem Sancte Marie monasterio. Quod cum regi ostenderem, et cum eius consilio et beneuolentia, multorum etiam bonorum hominum deprecatione conuentus essem, auctoritate qua debui, et deuotione qua potui, donaui ecclesie predicte bannum et districtum supra scriptarum rerum, faciens traditionem per manus Godefridi ducis, eiusdem ecclesie aduocati, presente etiam Haceca iam uidua, et filio eius Dodone, qui werpierunt  ibidem  tertiam, que de suo beneficio erant, ad opus sancte Marie perpetuo habendum et quiete possidendum; ut homines sancte Marie in Mosomo, uel Flabeio manentes, uel deinceps undecunque ibi manere uenientes, nullas constumias  alicui hominum uel potestati faciant, nisi abbati et monachis Sancte Marie, nec placita obseruent, nec uigilias custodiant, nec lectos prebeant, nisi ad seruitium ecclesie. Qua traditione solemniter facta, et banno sub presentia regis Rotberti legaliter imposito, ne aliquis homo hoc infringere presumeret aliquando, etiam ad futurorum memoriam et ecclesie libertatem conseruandam, auctoritatis nostre scriptum imposui, et signare feci, admonens ex parte Dei successores nostros ut, sicut sua statuta ecclesiastice facta uolunt  inuiolata manere, sic huius nostre donationem et statutum eleemosyne nullo ingenio patiantur rescindi uel uiolari aliqua ratione. Omnibus uero quos nostre auctoritati uinculum Christi subiugare debet, comitibus, iudicibus, prepositis, diuersis etiam potestatibus, sub anathemate Christi et totius Ecclesie interdictum facientes, ammonemus ut nullo ingenio, nulla ratione, nulla cupiditate subripiente, hoc decretum presumant infringere uel remouere. Quod si facere presumpserint, cum Iuda traditore Domini subiaceant eterne maledictioni. Fiat, fiat.

+ Signum Arnulfi Dei gratia Remensis Ecclesie archipresulis.

+ Signum Adalberonis sancte Laudunensis Ecclesie  episcopi.

+ Signum Fulconis Ambianensis episcopi.

+ Signum Gerardi Cameracensis episcopi.

+ Signum Rotgeri Catalaunensis episcopi.

Signum Godefridi ducis, eiusdem Ecclesie aduocati.

Signum Dudonis, signum Odonis comitis, signum Hilgaudi, signum Alulfi, archidiaconi et uicedomini.

Actum Lauduni in monasterio sancte Marie, anno ab Incarnatione Domini nostri Iesu Christi 1018, indictione I, regnante Rotberto rege Francorum.

Ego in Dei nomine Bardo cancellarius scripsi.




ANNO DOMINI MXXIu.
CONSTANTINUS S. SYMPHORIANI ABBAS.





uITA ADALBERONIS II METENSIS EPISCOPI AUCTORE CONSTANTINO ABBATE.






MONITUM.

Adalberone II, qui annis 984-1005 Metis sederat, defuncto, Theodericus dux filium Adalberonem III fratri successorem instituit, paruulumque adhuc cure Theoderici, fratris Kunegunde regine, commisit. Qui potestate sua abusus cathedram episcopalem ipse inuasit, et potestate fratris sui, Heinrici ducis, fisus, cum an. 1008 Treuirensis quoque cathedra Liudulfo mortuo uacasset, eius occupande causa contra Megingozum archiepiscopum a rege institutum et Theodericum ducem bellum iniit, quod uario rerum euentu usque ad an. 1012 processit, et nonnisi an. 1017 uera pace compositum esse uidetur. Medias igitur inter turbas, quibus tota Lotharingia deuastabatur, Constantinus  , monasterii S. Symphoriani extra muros Metenses abbas, uitam Adalberonis II scribendam suscepit. Impellebat eum recordatio melioris eui et gratus in defunctum animus, quem monasterii sui restauratorem uenerabatur, cui ipse quondam comes assiduus tam ad mensam  quam in morbis pauperum curandis  adheserat, cuius beneficio anno 1004 monasterio S. Symphoriani abbas prefectus erat  , cui egrotanti et morienti Numeniaci  et Metis astiterat, cuius defuncti cilicium et stamineam pro magnis thesauris acquisita religiosissime seruabat  , quem denique in ecclesia S. Symphoriani sepultum  precibus assiduis Deo commendandum susceperat. Opus magna deuotione sed stylo nonnunquam diffusiori exactum, plura continet memoria dignissima, et rerum potius quam temporis ordinem sequitur. Scripsit auctor aliquot post Adalberonis et Liudulfi Treuirensis  obitum annis peractis  , superstite Immone abbate Gorziensi  , necdum firma pace regionis composita  , Heinrico II rege, non imperatore  ; igitur anno circiter 1012, et exemplo suo paulo post Alpertum, monasterii S. Symphoriani tunc monachum, ad scribenda gesta pontificum Metensium Constantino nostro dicata, accendit  . Quo anno bonus abbas obierit, non plane constat [ C. bibl. ducalis Guelferbytane inter Augusteos 76, 14 signatus, mbr., sec. XI, in-fol., quem eque ac regium n. 5294 Waitzius noster cum editis contulit.

Quibus subsidiis ita usus sum, ut codicem primum ad litteram expressum nonnisi rarissime reliquorum ope corrigerem. Hildewardi littere in collectione nostra Epistolarum edende reponuntur.

In fine Epitaphium Adalberonis a Kuonrado, S Naboris ut uidetur monacho, compositum, quod Baluzius olim in Miscell. Iu, 554, ex codice Colbertino n. 1682, auctoris nomine celato, ediderat, ex eodem codice in bibl. regia Parisiensi n. 8088 signato, sec. XI, in-fol., una cum ineditis Kuonradi carminibus, quibus epitaphium Ratramno abbati offert et sacram ipsius uitam exponit, proferimus.



INCIPIT uITA.


 1. Adalbero [1 1Kb] sancte Mettis uenerabilis presul, magni Adalberonis fratruelis  , licet tempore inferior, licet post natus, merito et gratie priuilegio, uere fatemur, non impar, gloria luxque decusque cum suorum---nostrum dicimus---tum totius patrie, ad hoc omnium quaqua orbis degentium, genus ab attauis [2 1Kb] et supra nobillimum [3 1Kb] , seque suoque premio omnino perornans, omnino perlustrans, dum uixit splendor gaudiumque et, ad conseruandas res publicas, spes salutis et uite, nonodecimo Kalendas Ianuarii dum decessit, luctus qui dici non possunt reliquit his, quibus abscessus eius tenebre eterne caligoque perpetua abhinc, proh dolor! perseuerat. Hic nomine et uite gratia magnus ad mundi prouectum et ecclesie stabilimentum procreatus, patre  Friderico, qui Gallie mediane dux, generositatis excellentia et sapientie preminentia multos predecessorum in id officii superauit, matre Beatrice, que Magni Hugonis filia fuit, progenitus est, et tantam tamque inclitam lineam [4 1Kb] generis non modo non infamauit, uerum ultra quam est dicere, ultra quam est digne meditari, decoram reddidit et insignem, dum Adalberonis uita purissima et gloriosa, prout fert instantia temporis, populis enarratur, gentibus ad Dei et Christi eius domini nostri gloriam pronuntiatur.

2. Quid autem egerit, ad quid natus sit, qualis uixerit, paucis dicere cupientes, intimamus audire uolenti, amatorem eum ex cordis integritate ac animi maxima alacritate sui ex cunis fuisse conditoris,  proximum ex diuino precepto omnino dilexisse, infirmantium corpore siue corde usibus, ut sibi ipsi, semper condescendisse, mortuorum sepulturis assidue, dum necesse erat, astitisse, et ut succincte multa dicam, eam sibi legem beatus statuerat, ut, quocunque ueniret, lux quedam uenisse et spes salutis uideretur, semperque ad diuina mandata conseruanda et fratribus utilia preuidenda se animumque suum intentissime piissimus preparabat. Scolaribus disciplinis apud Gurgitenses  castissime detritus et institutus, dum post mortem secundi Ottonis diui imperatoris , et casu patris et orbitate immatura filii, post creati cesaris totus occidens dissensione minorum, maiorum autem cupididate ad regnandum, omnino langueret, defuncto memorande uite uiro Deoderico pontifice ,  ad reformandam in populis pacem totius pacis amator Adalbero genere et mente nobilissimus [5 1Kb] , procurante et procurrente matre Beatrice, fauente domina Adelheide augusta, prolis adhuc tenerrime auia, quod autem primum bonarum rerum postremumque est, Deo omnino annuente, uotis populorum et seculorum famosissime Metti presul eleuatur et constituitur die 17 Kal. Nouemb. anno Dominice incarnationis 984 [6 1Kb] indictione 12 [7 1Kb] .

3. Mira uero Dei et Domini nostri gratia, et potentie antiqua uirtute, quod est dictu mirabile, principum illa discordia quam putabant non sine magnis periculis nec sanguinis [8 1Kb] multa effusione umquam euadendam, sic sedata, sic ad nichil redacta est, ut res iam in armis constituta, ad unitatem  electi principis et ad diuturnitatem uere pacis, que quamdiu uixit princeps idem durauit, perfectissima rediit, dum uotis fidelium Adalbero in hunc dignitatis pontificalis gradum felix ascendit. Acta sunt hec felicibus auspiciis Wormacie , quondam uangio dicte, quo exercitus Galliarum Germanieque pars ad fauendum puero principi, pars ut resisteret, concesserat  . Sed Adelberone baculi pastoralis donato honore, regi, quem Deus elegerat ut erat uidere, qui paulo ante restiterant magis, huius beati meritis post plus pronos ad seruiendum sese inpingere festinabant, et fideles fore abhinc in posterum deuouebant. Quid amplius? Pacatis rebus regiis, tranquillatis cunctis regis noui  negotiis, Beatrix, que huius pacis propagatrix Deo annuente extiterat, et cuius industria tam subita militum et principum in regem confederatio facta fuerat, cum sua felicissima prole felix et ipsa, et cum nobili illo Mettensium exercitu, ad urbem filio datam ire properat, gestibus cordis et corporis quibus poterat, quibus nouerat, Deum et Dei antiquam clementiam et summam bonitatem ac notam gentibus uirtutem magnificans atque collaudans. Fit concursus uirorum ac mulierum, fit inaudita populorum irruptio, fit admirabilis monachorum ac [9 1Kb] uirginum et sanctorum omnium uotiuus ac dulcis applausus, dum ueniunt, dum diu prestolata gaudia affore cernuntur et suscipiuntur. Quanta piis gratulatio, quanta cordium preconia, dum a populis laudes Deo resonantur [10 1Kb] , dum clerus non tantum urbis unius modos dulcissimos et hos altissimos inter cantandum  facit, dum sacrarum [11 1Kb] mulierum turba uoces Deo dignas efferunt in excelsis.

4. Interim benedictio sacerdotalis usque in Christi Domini natalem differtur; et quia dominicus dies ad hoc sacramentum peragendum a Patribus est institutus, 5 Kal. Ianuarii, quo natalis Innocentum celebris ueneratur, dominicalis resurrectione Domini sacratus ac sanctus dies affuit; et ecce antistites uicinarum ciuitatum Treuirim, que est metropolis antiqua, confluentes, cui domnus Ecbertus uenerabilis archiepiscopus preerat, paribus uotis parique assensu dominum Adelberonem in sedem Mettensis urbis presulem consecrant atque benedicunt. Hinc iam pastoralibus curis et ouium dominicarum registris susceptis, totum se ut forma commissi  gregis fieret accinxit, totum in Dei opere corpus et animam preparare deliberans, exemplum subditorum et specimen ad uirtutes fore studio summo curauit.

5. Affabilis etiam etate aut paupertate inferioribus, ultra quam credi hoc tempore possit, humilis sic, ut a prauis in hoc et a superbis quasi nimis deiectus notaretur, mitis pre omnibus sui temporis, ire  omnino expers, ita ut se mirari diceret, ad quid aut quomodo in homines uitium iracundie assurgeret, cum ipse disciplinas erga male facientes exercere gestiens, irasci non posset.

6. Seruorum Dei et precipue monachorum amator feruentissimus, adeo ut a laicis assidue laceratus ac corrosus, nichil preter monachos curare infamaretur;  Christi Domini certe imitator fieri exoptans et uere cupiens, dum Dominum suum, quod cum publicanis et peccatoribus conuiuaretur, conuiciari legeret, et a Iudeis pessimis uini potatorem uocatum audiret, se improperia huiusmodi aut forte grauiora pro eiusdem Domini sui quo multum feruebat amore perpeti, diuitias inestimabiles et grata sibi munera iudicabat.

7. Conuiuiis uirorum sanctorum et monachorum maxime sic delectabatur ut felicem se eo die fateretur. quo cum his ei prandere contingeret, quibus mundus crucifixus est et ipsi mundo, quibus et accumbens sepe dicebat: uenite, ut sedeatis a dextris filii matris ecclesie.

8. Hec uere dico, uere fateor, quia hoc et uerbo  et pastu, licet immeritus, licet abiectissimus suorum, dextere ipsius domini mei primus assidens, sepe usus sum, participatusque eius sacris colloquiis, et inter conuiuandum frequentissime delectatus. Miscebantur etiam sacre exhortationis ac correptionis dulcissimi sermones cibis, quos summa  cura sibi erat monachis semper dilectis accurate satis parare.

9. Ergo [12 1Kb] beatus uir, cum quo, ut uere credimus, Deus erat uere apostolicus omnibus [13 1Kb] omnia factus, ut omnes lucrifaceret, uniuersis non modo clericis sed et laicis, Iudeis etiam dilectissimus erat, ita ut usque hodie, pretermittam christianos, ab ipsis nostre [14 1Kb] etiam religionis infestissimis Iudeis cotidianis luctibus et grauibus suspiriis defleatur. Hunc omnis sexus et etas, hunc omnis ordo et conditio, hunc incole et aduene, hunc infra et [15 1Kb] hunc extra positi, hunc noti hunc ignoti, miro affectu mentis uenerabantur ac diligebant.

10. Erat igitur corpore plus cunctis sui temporis uenustus, statura decorus, forma elegans, oculis  amantissimus, nasu mediocris, capillis albus et ipsis raris et planis, ex genere corpulentus, manibus pedibusque et toto quod erat mirabilem Deum in omnibus operibus suis ostendebat, et quam decorus Factor in sua natura sit, cuius tam decora opera habeantur, se cernentibus indicabat. Primordia ac primitie actuum ipsius ad diuinos usus et ad exercendos animos in his que pietatis sunt, sancti Symphoriani locus extitit, qui licet antiquitate nichil preter ruinas et casus pretenderet, et in nigerrimam faciem eius magna nobilitas decidisset, situs amenissimus uineisque uberrimus ac urbis uicinio honorabilis, sanctorum multiplicitate, et quod est decentius, sedis pontificum numerosis corporibus famosissimus, cor beati et [16 1Kb] dulcissimi domini nostri  Adelberonis et mentem, ut in hanc que est uidere decoris spetiosissimi uenustatem reduceret, induxit, et in rediuiuam ut assurgeret formositatis gratiam, deuotissimus elaborauit; nec destitit, donec ad id quod ceperat felici Dei dono uotis beatissimis [17 1Kb] adimpleret. Et quia parietum et maceriarum proceritas, tectorum culmina, columnarum honesta rotunditas, rutilantium metallorum splendor, casso labore adquiritur et inani studio congeritur, si non, semota omni mundani fauoris cupiditate et transeuntis laudis cuncto appetitu abiecto, pro solo diuine remunerationis respectu totum congestum corrasumque fuerit, et ut diuinas eternasque mansiones sibi fidelis ac deuota Deo prepararet [18 1Kb] anima, hec terrena edificia construere  apparareque totis studiis debet: hic beatus id preuidens, loco, quem Deo parauerat, seruorum Dei, qui institutis sancti Benedicti bene parere docti ad perfectum nouerant, collegio decentissimo exornat, et ut pro salute perpetua cum sua predecessorumque suorum, tum pro totius orbis, cuius magna  erant pericula, Deum exorarent, sollertissimus aggregauit.

11. Postquam uero locum hunc digne Deo stabilitum reddiderat, et monachorum copia pulcherrima, quos undecumque collegerat, honestissimum fecerat, id deliberans, ut semper suus non solum spiritus sed et anima et corpus Deo et Christo eius seruiens, nulla sui pars uel ad momentum quidem a diuino pietatis opere otiosa consisteret, sed impigra et utilis, laboris assidua, multimodo etiam sanctorum exercitiorum genere sese deterere cupiens, Romanum iter aggreditur, limina apostolorum adit, et suos subditorumque excessus fletibus, quibus supra mortales abundabat, deplorans deponit. Papa Iohannes  sancte sedi presidebat, et uices beati  Petri dignissime administrabat; qui domnum Adalberonem tanto honore suscepit tantaque reuerentia habuit, ut hominem huiusmodi generis et nobilitatis decebat, et quod magis est, tante sanctitatis et pietatis uiro competere nouit, ac sanctorum reliquiis honestissime munerauit. Quam durum, quam asperum beato uiro hoc iter fuerit, quanto labore quantisque sudoribus iuga et deuia montium rupium et siluarum arripuerit, qui nosti quante teneritudinis et grauedinis fuerit, qui scis eum robore corporis et membrorum uiribus omnino cum natura nobilitatis tum animi imbecillitate debilem ac inualidum fuisse, perpendere ac diiudicare ualebis. Rediens autem totum se diuino operi [19 1Kb] mancipauit, laudibus sui Creatoris assidue insistere curauit,  elemosinis, uigiliarum et orationum laboribus se corpusque macerauit, infirmorum necessitatibus, mortuorum sepulturis assistere precipuum faciebat, peregrinorum diuerse professionis et diuersi ordinis nuditati et paupertati subueniebat, sic indefesse, sic sedule, ut cotidiano usu receptos, pedes eorum manusque lauans, diuersis ciborum generibus recreans, in commeando etiam muneribus donans, hos relaxaret, mox alios suscepturus pari amoris feruore, pari pietatis dilectione, ea que Dei mandato ut fratribus impendantur instituta cognouerat impensurus.

12. Xenodochium quidam locellus infra urbem Mettensem habebatur antiquissimus, pauperculus, uilissimus. preter id quod beate Marie semper  uirginis nomini erat dicatus; quem amore Christi et Matris Christi Domini, in quem edificiorum splendorum reerexit, quantis diuitiarum opibus aggregatas ibidem ancillas Dei ad laudes perpetuo Creatori omnium celebrandas ditauerit, res acta indicio est.

13. Domnus Aduentius sancte Mettis uenerabilis presul in Blisacensi pago  loculum quendam in sancte et indiuidue Trinitatis honore ceperat,  quem preuentus morte perstruere non ualuit; quem domnus Rotbertus, eiusdem sedis pontifex, prout, erat paruus ceptus, paruum perfecit. Hunc dominus noster Adalbero cernens sancte religionis cultibus aptissimum, quia et siluarum uastis sitibus heremum pretendebat et aquarum gratia amenitatem circummanentibus conferebat, quod autem maxime sanctum uirum permulcebat, quia et consecratus in honore summe et indiuidue Trinitatis, ut diximus, et corpore sancti Terentii confessoris et pontificis eiusdem Mettensis sedis erat insignis, multum delectatus, item feminas Deo dicatas coadunans inibi collocauit, et sumptus amplissimos ad uiuendum condonauit.

14. Domnus Deodericus item Mettensis urbis antistes  gloriosus, cui hic dominus noster Adalbero successerat presul, in pago Caluomontense locum quendam inter Mosellam et montem, qui in diuexo sui castrum habens ex accidenti rusticorum lingua Spinal  uocatur, diuino famulatui aptum repperiens, monasterium construxit, consecrans illud Deo et sancto Gerico, cuius sacratissima ossa ab urbe Mettensi transferens, digna ueneratione collocauit, et patrie patrocinium felicissimum preparauit. Domnus Adalbero huius successor, ad salutem christianitatis et ad uotum commissorum presul effectus, perpendens murorum alta fastigia non ualere, si non sint serui Dei qui incolant edificiorum constructiones, neque prodesse terrena ubi celestia defuerint, primo quidem clericorum conuentum ad omnipotentis  Dei honorem coadunauit, post gloriam diuinitatis, quantum in homine est, ampliare totis uiribus omnique conamine gestiens, ancillas Christi, sub regulari uita et sub institutione patris nostri, beati scilicet Benedicti, bene edoctas, Deo et sancto Gerico pontifici seruire destinauit dans predia et possessiones, quibus sine inopia et sine indigentia uiuere possent. Quante uero humilitatis et hospitalitatis, quante patientie et largitatis erga peregrinos et cunctos pauperes fuerit, res in eodem loco acta indicio est. Sanctus confessor Christi Gericus quid in uita sua promeruerit, quid apud Deum ualuerit, multis miraculorum signis et prodigiis declarans, fama sui longe lateque crebrescente populis gentibusque innotuit. Ut ergo gloria Dei nota  fieret et magnificentia bonitatis eius plus plusque nostris temporibus manifesta claresceret, in Burgundie cunctis finibus cladis pessima multitudinem magnam populorum inuasit, qua manibus pedibusque ardentes miserabili pena, hic perdito uno, hic utroque truncatus pede, hic medio adustus, aliquis tunc primum aduri incipiens, non multum sero ueniens, audito sancto  pontificis rumore, innitentes baculis, aut carriotis deuecti, undecumque confluebant. Dum hec fierent, domnus Adalbero, dum uiueret lux gaudiumque suorum, quia castrum imminens monasterio sedes est episcopalis, sepissime aderat, et huiusmodi uiros cotidie ad conuiuandum suscipiens [20 1Kb] , propriis manibus uulnera illa contrectans et lauans, ore et oculis demulcens, Deum in omnibus suis operibus laudare et benedicere non desinebat. uere loquar, septem diebus huic diuino seruitio cooperator interfui, et propriis manibus aut lauabam aut detergebam, dum non minus centum aut octoginta [21 1Kb] , ut diximus, cotidie lauaret et cibo recrearet. Nam dum uulnera ipsa aqua perfunderentur, tantus uapor tantaque nebula domum in qua id fiebat replebat, ut uix alter  alterum uidere preualeret [22 1Kb] , fetor etiam intolerabilis erat, sulphur et quidquid in odoribus importabile est exsuperans et uincens. Hec, ut dixi, beatus uir sine despectu et cum magna cordis deuotione peragebat. Que idcirco dixerimus, ut in una eademque re duorum sacerdotum duo facta memorie dignissima predicaremus et posteris imitanda uel admiranda traderemus, dum in beato Gerico uirtutum insignia, et in domno Adalberone humilitatis et abiectionis [23 1Kb] omnisque uilitatis [24 1Kb] humane appetentiam et summum amorem demonstraremus. Sane hunc tantum et talem uirum nimie humilitatis et omnium uirtutum, quas sancta mater humilitas pio uberum lacte enutrit, cultorem predicantes, et in eiusmodi rebus probabilem enarrantes [25 1Kb] , ne id ei a posteris,  quod a presentibus sui temporis, ad hoc a familiaribus, imputabatur, imputetur, fuisse scilicet eum nimium humilem nimiumque deiectum, quedam huic operi subnectenda decreuimus, quibus certis temporibus certaque ratione bonis humilitate subditum, malis autem fidei constantia ac censura iustitie, temporis etiam conibentia repugnantem, et uitiis uitiosisque resistentem ostendamus.

15. Domnus Heinricus rex, qui tertio Ottoni diuo [26 1Kb] imperatori ad regnandum quidem, necdum autem ad imperandum, in tota Germania, que citra Hrenum est, et in Lotharii regno, quod cis Rhenum est, successerat, colloquium synodumque  consciuit . Ubi omnes pene regni sui summos  sacerdotes coadunans, et ex diuersis diuersa disputans, inter disputandum ipsos eosdem sacerdotes acerrime congreditur, cur uidelicet in suis diocesis et diocesianis ea que synodali ac per hoc spirituali falce secanda erant non resecarent, ac gladio Spiritus sancti putrida et male sana a membris fidelium abscidere supersederent. Mirantibus omnibus, quid sibi uerba regis tam districtissima uellent quoue tenderent, rex ammiratione eos absoluere curauit, quidue pretenderet palam fecit.

 16. Inter multa, inquit, que in regno nostro uestrisque parrochiis corrigenda sunt, parentes sic sibi proxime coniugio copulantur, ut Deum non timentes et homines non reuerentes, etiam tertii loci consanguinitatem, quod dictu [27 1Kb] nefas est, ad copulam asscissere non refugiant, et lineam, que ad septimam usque generationem sacris canonum institutionibus illibata conseruari iubetur, Iudeis paganisque infeliciores in ipsis sui exordiis abrumpere non formidant. Episcopis hinc inde sedentibus diuque silentibus, pars de quo diceretur nesciens, pars personam de quo dicebatur multum uel amans uel timens, quid dictis regalibus responderet, prorsus ignorabat. Mens enim male sibi conscia, dum ea que non uult audire compellitur, fit stupida, uox refugit, uerba dilabuntur, et  sapienti coram positus honestius ei uidetur silere quam loqui. Rex, quem fallere nemo poterat, quia erat homo litteris adprime imbutus, eloquentia facundissimus, ad regendum Dei timore uiuacissime astrictus, motum cordis pacientie frenis restringens, sacre Scripture exemplis eos aggredi honestius esse iudicans: Ecce, inquit, ecce, uos estis loca quidem sanctorum sacerdotum tenentes, et in meliori cathedra quam sedisset Moyses sedentes, utpote uices Domini possidentes, qui et boni canes et sancti arietes pro uite merito dici debueratis, contraria uice inuersoque ordine canes muti non ualentes latrare estis effecti, ipsique cecitate multati dum subditis ducatum prebere cogimini, et ductor et sequens ambo in foueam precipitamini. Ecce. inquit, Conradus dux Austrasiorum,  consanguinitate nobis et quicunque in tota patria nobiliores sunt cunctis affinitate coniunctus, uxorem duxit sic sibi propinquam, sic proximam, ut, sicut timemus, non modo ipsi, uerum omni patrie offensa Dei citissime et, ut dicitur, pro foribus adesse uideatur, parumque minus crimen nobis tacentibus indicitur, quam ei qui idem scelus audacter et sine peccati estimatione perpetrare cernitur.

17. Domnus Adalbero Mettensium uenerabilis presul, sanguine et affinitate regi assidenti et cunctis qui ex magni Heinrici linea descenderant adprime coniunctus, huic sacro synodo intersedebat, et ut erat cunctis consacerdotibus nobilior excelsiorque, sic nobiliori celsiorique sella inter suos prominebat.  Hic regis obiurgationem ultra ferre non ualens, et tacere amplius inhonestum iudicans: Interim, inquit, etatis sanctitatis et scientie prerogatiua, locum quidem loquendi cum fratribus nostris dantes, et honorem canis senectutique diuino precepto exibentes, quo dicitur: »Coram cano capite consurgas ,« quia maiestatis uestre potentiam, domine mi rex, ad dedecus nostri ordinis obiurgationi et inuectioni plus plusque uidemus uerba augere: tacere ultra, uere fatemur, et que recta sunt non  dicere, non sotum stultitie, sed quod maius est, magne uerecundie deputamus. Domnus Otto dux, pater istius uenerabilis Conradi ducis nobis consedentis, natus ex filia est [28 1Kb] magni Ottonis, cuius soror Girbergia [29 1Kb] dedit filiam suam Conrado Burgundionum regi. Ex Conradi autem filia nata est domina Mathildis [30 1Kb] , huius Conradi [31 1Kb] assidentis uxor. Hoc ergo genealogie ordine, quia frater sororque in supputatione non admittuntur, consanguinitas horum non plus quam secundo loco elongari preualet. Hec beato uiro retexente, tante ire tanteque simultates in ipsa synodo exurgere cepit ut, nisi esset ea nobilitas qua celo, terra marique ultraque mare inclitus effulgebat, Conradus dux, de quo res [32 1Kb] agebatur, et quicumque sue partis erant, neque Deum neque regiam maiestatem  reuerentes, neque sacerdotibus, quorum maxima et honestissima multitudo presens aderat, aliquid honoris exibentes, arma furoremque corripuissent, et ad insaniam exsaciandam, quidquid mali manus roburque inferre posset, non omisisset.

18. Aderat huic magis seditioni quam synodo domnus Teodericus, frater quidem huius domini nostri Adalberonis pontificis, dux autem eorum qui cis [33 1Kb] citraque Mosam Mosellamque [34 1Kb] resident, et hec que agebantur queque iuste disponebantur, sua auctoritate firmabat atque corroborabat, nuptiasque illicitas cum reliquis ducibus, comitibus, et quod maius est, sacerdotibus Deo et rectitudini ac regie  iustitie fauentibus dampnans, et humanas iras non formidans, equitatis lance que Dei erant liberrime decernebat. Aderant etiam in hac uenerabili synodo primi et precipui sacerdotes Willigisus Maguntinus presul, Heribertus Coloniensis itidem presul, [ille Warmacensis  , ille Argentensis, 2. 3.], Walterius [35 1Kb] Spirensis, Notgerius [36 1Kb] Leodicensis, Hezel Wiziburgensis  , Haimo uirdunensis, Bertaldus Leucensis, aliique quam plures non solum ex Lotharii regno uerum ex omni Germania, quorum pars fauore, pars timore nobilis persone, hinc inde agitati, hinc inde defluentes, pauci admodum, et ipsi inter suos precipui, Deo dilectissimo Adalberoni et dictis eius iustissimis testimonium ueritatis exhibentes, egerunt, ut inter uerum falsumque discidii  et discordie non modica disceptatio fieret, quam etiam ipse rex omnino sedare non potuit; uerum nisi esset domini et pontificis nostri Adalberonis incomparabilis nobilitas, furor cecus et insania misera arma etiam telaque corripuisset, et ad homicidium usque ire commotionem pertingere contigisset.

 19. Hac igitur simultatione, his odiis infestissimis discessum est, et unusquisque ad propria redire festinabat. Sed domnus pontifex, dum ex propria [37 1Kb] patria recedens ad regale colloquium perrexerat, nichil horum metuens, nichil horum estimans, quia erat omnium sui temporis mitissimus atque pacificus, non multa militari manu, set clericorum et honestissimorum laicorum dulcissimo comitatu usus est, et propter id in redeundo, uerens ne forte in uia hostis insidias pateretur, ab itinere parum quid declinare dignum duxit, et cedere magis ad horam quam uesanie [38 1Kb] furentis principis locum cedis aut alicuius alterius malignitatis dare uoluit. Dei autem omnipotentis et Christi eius ineffabilis pietas et eterna clementia, aliter quam domnus  pontifex crediderat, rei euentum miserando disposuit et disponendo preordinauit, dum spiritum furoris et malignitatis, dum uim bachantis [39 1Kb] et turbulenti uertigines [40 1Kb] in eum pauorem in eumque timorem commutauit, ut eo impetu eaque uirtute, qua Dei uirum [41 1Kb] ante persequi moliebatur, nunc fugere ac retro ire uiribus quibus poterat aggrederetur, ac magis capi timeret quam capere elaboraret.

20. Duobus igitur diebus fuge fidem committens, donec in tuto se esse credidit, semper se a domno pontifice et fratre eius duce Teoderico insequi existimabat memoratus Conradus; nostri uero nichil aliud quam patriam repetere, et id summa festinatione conabantur; et quia id tempus poscebat preter pacem et ea que pacis sunt, uidelicet metere, curis  domesticis utilia administrare, domnus autem episcopus [42 1Kb] consueta repetere, monasteria uidelicet uel noua construere uel uetera restruere, procurabat. Hec dixi propter hos, qui beati uiri innocentiam et pietatem in stultitiam et stoliditatem uertebant et Iudeorum sequaces, qui caput nostrum et principium mordacibus uerbis persequentes, uini potatorem et demonio plenum, quod nefas est etiam recordari, semper inclamabant---horum, inquam, similes seruum Dei et honestissimum summi capitis membrum quia ad queque conuitia ad irascendum non insanibat [43 1Kb] , hebetem et uecordem dicebant. Hic autem beatus et ad sibi illatas iniurias patiens esse didicerat, et subditorum kalamitatibus sic  semper adesse festinabat, ut rerum oportunitatem prestolans, omnibus omnia factus, sanctis semper subditus, erga malos ut conuerterentur ad corrigendum et exortandum assidue preparatus, frequenter sua benignitate fructus sibi ex prauorum conuersione adquirebat, et lucrum ex pecunia sibi  credita fecisse multum gaudebat. Exortabatur quos exortari debere uidebat, increpabat duros et perfidos, obsecrabat pios et benignos ad meliora conscendere; quos uero mentis duritia incorrigibiles efficiebat, hos gladio et armis diuine animaduersionis telisque spiritalibus persequi diu per patientiam expectatos, legibus etiam adiudicatos festinabat. Aliquando res eorum et facultates depopulans, aliquando castra eorum subuertens et terre cequans, quia hec ecclesiastice familie [44 1Kb] nimis uicina [45 1Kb] , quicquid predari poterant his inferebant, et continuum pauperum clamorem ad aures piissimi pontificis peruenire faciebant. Alteriacum namque Teoderici infelicissimi castrum, Lantfridi-curtis  etiam dictam turrem, cui Euerelmus [46 1Kb] prauissimus  insidebat, et uendoperam  Beraldi comitis in Caluomontense pago situm, subuersione dampnauit. Nouerit sane quisquis hec legerit, iniurias sibi specialiter illatas numquam uindicasse, sed pro Christo et pro tanti nominis amore equis animis cuncta tollerasse, et per patientie uirtutem sibi ingenitam Domini sui imitatorem extitisse, qui, ut beatus apostolus dicit, cum pateretur non comminabatur, cum malediceretur non maledicebat . Recordabatur, quia traditus idem Dominus omnem patientiam exhibuit. Non contendit, non clamauit, nec in plateis audita est uox eius. Recordabatur, quia insultantium ille sputa suscepit, qui sputo suo oculos ceci nati aperire dignatus est; coronatus est spinis, qui sanctos martires floribus coronat eternis;  palmis in fatiem cesus est, qui ueras palmas uincentibus tribuit; spoliatus est uestibus, qui indumento immortalitatis ceteros uestit, flagellatus est, cuius nomine sancti et serui eius diabolum et angelos apostatas flagellant. Cibatus est felle, qui cybum celestem fidelibus dedit et semper dat, et qui panis sanctorum est [47 1Kb] angelorum. Aceto potatus est, qui salutari poculo fidei christianis cotidie propinat. Ille innocens, ille iustus, immo innocentia ipse et ipse iusticia inter peccatores et iniquos deputatur, et testimoniis falsis ueritas premitur, iudicatur iudicaturus, et Dei uerbum Deique sermo ad uictimam tacens ducitur; ad ultimum mortem crucis patitur et moritur, qui uitam prestat mundo, qui resurgens spem resurrectionis fidelibus dat, et ascendens in celum,  quia cum eo ascensuri sumus, si capiti nostro compacti et conglutinati bonis operibus et actibus sancti [48 1Kb] inueniamur, membra effecti Christi Domini, qui est caput principiumque non solum nostri, uerum omnium creaturarum.

21. Hec cuncta Dei [49 1Kb] Filius, in sua natura impassibilis, in nostra effectus passibilis, uirtute pacientie  pro nobis perferre dignatus, patientes nos esse non modo uerbis uerum exemplis suasit. Que et hic beatus sic sequi, sic imitari studuit, ut iniurias sibi a quocumque etiam infimo illatas numquam uindicarit, numquam ultus fuerit, sed firmo pectore precepti Dominici executor [50 1Kb] , quo beatum Petrum instruxerat: Non dico tibi, Petre, dimittendi septies, sed usque septuagies septies , quicquid in se umquam aliquis delinquere poterat, pacientissime ignoscere poterat, et iniuriarum immemor, magis beneficia pro malis quam uindictam recompensabat. Rapinas uero ecclesiarum et que filiis ecclesie inferebantur, diu quidem per patientiam sustinens, iam tandem uel malorum enormitate uel pauperum nimiis assiduisque clamoribus tediatus,  quia id censura officii expetebat, et id Dominicum preceptum fieri mandat, dicens corripiendum prauum primo solo Deo teste, secundo adhiberi unum aut duos testes, tertio debere dici ecclesie, deinceps si ecclesiam non audierit, deputari inter ethnicos et publicanos ; his omnibus ei qui incorrigibilis existebat exibitis, aliquando uinculo anathematis eum astringere, aliquando praua eius domicilia subuertere, multoties rebus propriis subuertere, non cupiditate actus, sed pro correctione prauorum et requie [51 1Kb] bonorum id agere compulsus. Quia uero pietate magis quam auaricia hec faciebat, ea res indicio erat, dum ab aliquo maligno quippiam lege accipiebat, suis usibus exinde nichil umquam miscere uoluit, sed aut  pauperibus ea statim distribuenda, aut restaurandarum [52 1Kb] ecclesiarum usibus largienda dispertiebatur.

22. Dum enim ea que sibi uel ex patris matrisque patrimonio [53 1Kb] uel ex commisse ecclesie thesauris et magnis diuitiis iure competebant, non reseruare, non congregare umquam uolebat, sed pauperibus, uiduis, orphanis et precipue monachis, qui erant sua cura, qui erant suus summus amor, cuncta impendebat, cuncta largiebatur, credi fas non est, quod is bona alicuius, etiam legibus adquisita, sibi seruare [54 1Kb] aut marsubiis ecclesiasticis includere concupisset. uere beatus, uere uir in quo dolus nullus erat, nullum circumueniens, nulli fraudem inferens, quin potius sua libenter impertiens, in crastinum  aut nulla aut pauca retinens; apostolici precepti deuotissimus et continuus executor, habens uictum et uestitum, his contentus erat: Nihil, inquiens, intulimus in hunc mundum, uerum nec auferre aliquid possumus. Erat ei humilitas in conuersatione, stabilitas in fide, uerecundia in uerbis, in factis iusticia, in operibus misericordia, in moribus disciplina, iniuriam  facere nescius, illatam ferre sciens. Cum fratribus pacem tenere, Deum toto corde diligere, amare in illo quod pater est, timere quod Deus est, Christo omnino nichil preponere, quia nec nobis quicquam ille preposuit. Karitati eius inseparabiliter adherere nouerat, cruci eius fortiter ac fidenter assistebat, quia hoc [55 1Kb] didicerat coheredem Christi existere; hoc esse preceptum Dei facere, hoc esse uoluntatem Patris implere. Que autem dicam, his [56 1Kb] qui eum exterius nouerant incredibilia forte uidebuntur, quia et nobilitate carnis et natura supra mortales cunctos tener et delicatus erat, et ad perferenda [57 1Kb] que dura sunt omnino imbecillis. Missas et sacramenta diuina sine cilicio numquam celebrauit, panem celestis misterii intimis lacrimis irrerebat,  potum itidem diuinum cum fletu semper temperabat. uigilias natalis Dominici et sancte [58 1Kb] pasche sanctique pentecostes et omnium sanctorum apostolorum et precipuorum martyrum sine aliquo cibo semper transigebat, et in occulto cubiculo conscientie et cordis Deum exorans faciebat. Quadragesime dies sine monachis, si in patria demorari poterat, numquam celebrabat; quod precipue apud Gurgitenses facere consueuerat, quia locus idem et sacre religionis districtione insignis et diuitiis opulentis et situ amenitateque gratissimus, ad diuinos usus et ad diuinum seruitium perficiendum placidum quietumque otium exhibebat. Nam duabus quadragesimis iter Romanum pro solo Dei amore celebrans iterauit, et sacrosanctas apostolorum memorias  liminaque orationibus et muneribus honorauit. Si quis autem ad credendum tardus, beatum uirum cilicio usum refragatus fuerit aut negauerit, ad nos ueniat, et uiso quo utebatur cilicio, et staminea  lanea qua omni quadragesima induebatur, que nos ab his qui secretorum intime conscii erant, que et nos pro magnis thesauris [59 1Kb] adquisiuimus et seruamus, quia Deo nichil est impossibile; quod oculis cernere est, credulitati cor fidele necesse est comitetur.

23. O quam facilis aditus ad colloquendum, ad conuiuandum, ad queque commoda perquirenda, omni ordini, omni etati, omni professioni, pauperi, debili, persone uilissime, iusto, peccatori, erga  beatum uirum semper erat! Nulli presentia eius deerat, secretarium eius cunctis patens, fores eius nulli clause, subsidia eius omnibus aderant, eius dulce consilium nulli deerat. Anniuersaria priorum pontificum quo sumptu, quam magnis elemosinis, quanta deuotione uenerabatur ac recolebat, me tacente hi qui in missis agendis, in pauperibus recreandis et reliquis pietatis usibus sancto pontifici cooperatores frequentissime extiterunt, referant, et  iustum digna laude pro diuino cultu diuinoque seruitio extollant, recollentes scriptum: Omnis laus in fine decantatur, et Sapientem dixisse memoretur: Ne laudes hominem in uita sua , quoniam quidem in uita hac nichil ueri constat, sed cuncta mendatio plena, cuncta caduca, nec potest esse certa laus ubi finis certus non est, cum quisque beatus beate uite inseritur, et ei coniungitur, qui est uia, ueritas et uita; tum uere laudatur, tum uere in memoria [60 1Kb] hominum uertitur, quia laus et pax et gaudium et honor omnium sanctorum est, quem laudare et benedicere hic quisque incipiens, bono fine consumatur [61 1Kb] , hincque transiens, quem uere uidet facie ad faciem, uere laudat et uere benedicit.

 24. Episcopi sui temporis aliqui fastu superbie, aliqui simplicitate cordis, filios secularium sacerdotum ad sacros ordines admittere dedignabantur, nec ad clericatum eos recipere uolentes; hic uero beatus neminem despiciens, neminem spernens, passim cunctos recipiebat, neque personam neque genus eligens aut preiudicans, sed id mente fixa retinens: Quia non est personarum acceptor Deus, sed in omni gente qui timet Deum et operatur iusticiam, acceptus est illi . uix in omni tempore sui pontificatus annus transiit [62 1Kb] , quo uel ante diem natalis Dominici uel Quadragesime tempore statuto [63 1Kb] antiquitus ieiuniorum sabbato, presbiteros, diacones et reliquos ecclesiastici iuris ministros non ordinaret, et se eorum precibus subnixe non committeret,  in tantum ut sacerdotum ab eo ordinatorum numerus ultra mille fere procedat, et reliquorum graduum numerositas comprehendi nequaquam possit. Qualis frequentia, quale Dei et omnium sanctorum decus, quanta populi tociusque cleri leticia, quocienscumque beatus pontifex uel missas publice dicebat, uel aliquarum nouarum ecclesiarum nouam dedicationem exercebat, uel benedictiones diuinorum graduum adimplebat, quis dicere, quis ualeat enarrare? Ipse autem ad tanta officia peragenda in hominum faciebus et in publico, auro cunctisque preciosis margaritis, gemmis et lapidibus circumamictus ac decoratus, intrinsecus induebatur occulte, ut supra diximus, durissimo asperrimoque cilicio, uidelicet interiori  homini interiora et spiritualia exhibens, ut in eo posset Christus per fidem habitare, exteriori uero ea que ad cultum consuetum pertinent sine typo superbie et sine inanis glorie elatione perficiens.

25. Tertius Otto, diuus imperator, usque ad ultima fere tempora domni Adalberonis Mettensium beati pontificis imperauit, et in Romana urbe totum pene uite sue tempus exegit; unde sic imperii sui  regna et patrie deuastabantur, quo uix subsistere aut uiuere ipsis etiam primatibus, pontificibus, et maioribus regnorum facultas esse posset. Cuius periculosissimos procinctus et miseranda rapinarum discrimina hic beatus et semper memorandus Adalbero data sibi a Deo sapientia datoque animi ingenio semper et ipse euasit, et commissam plebem eripere maximi habuit, dum, quantulocumque adiutorio a filiis ecclesie accepto, plurima autem et pene cuncta pecunie patrimoniorumque suorum redibitione distracta, per omnes fere annos huic uix ferendo seruitio et importabilibus ferendis [64 1Kb] xeniis undecumque compilata transmittere  ; iustius leuiusque iudicans, minora tradere et pauca mittere, quam ipse delicatus et nobilis expeditioni sese committens, et  queque ardua itinera aggrediens, plus sue uie sumptu quam regalis famulatus expensa et nulli indulta pecunia pregrauaret. Nouerat et sapienti ingenio preuidebat, quoniam quidem, licet esset genere et sanguine nulli mortalium inferior, licet posset, non debere resistere [65 1Kb] potestati, dicente Domino ac iubente: Reddite Cesaris Cesari , uidelicet Cesari tributum, uectigal, censum, Deo autem pietatis opera, orationum munia, elemosinarum fructum. Sciebat [66 1Kb] apostolum imperare ac suadere: Omnis anima potestatibus sublimioribus subdita sit ; idcirco utilius anime sue subditorumque fore preuidebat, sua quam se pessumdare, terrena distrahere quam spiritualia, meminitque Dominum dixisse, homini nichil prodesse, si totum  mundum lucretur, anime uero sue detrimentum patiatur . Anima enim perdita, nichil deest ad perdendum; salua anima, etiamsi census carnalis defuerit, non deerunt diuitie, quas fur minuere non poterit, tinea non demolietur, erugo non consumet, egestasque eius ditissima locupletabit; erit etiam tamquam nichil habens, et omnia possidens, eritque ei Deus omnia in omnibus, ut in omnibus adimpleatur.

26. Mandatum Dominicum: Gratis accepistis, gratis date , presul uenerabilis perfectissime adimplens et dum uixit uerissime custodiens, numquam pro ecclesiasticis officiis, nunquam pro ordinandis sui claustri ministris, nedum abbatibus monasteriorum, quos usque ad quadragenarium pene  numerum consecrauit, pecuniam aut quippiam [67 1Kb] munus suscepit, symoniacamque heresim ut uenenum mortiferum mortemque uenenatam semper exhorruit et aufugit. Si quis sane est qui putet in numero ordinatorum ab eo abbatum fidem dictorum nos in scribendo excessisse, dum non tot sint in  Mettensi diocesi monasteria, ducat memorie, in aliquo eorum duos, in aliquo tres uiros patris loco et nomine et dignitate promouisse, ut est indicio hic sacer locus, cui Deo auctore licet indignissimi presidemus, dum precedentibus duobus sanctis et uenerabilibus patribus, Fingenio ex Hibernia---nam Scotti et reliqui sancti peregrini semper sibi dulcissimi habebantur---et domno Siriaudo ex Gorzie ferulis ad regendum abducto  , nos, qui hec scribimus, benedictione huius beati pontificis tertio loco regimini succedere compulsi sumus. Sancto Trudoni duos, Sancto Adelfo duos, Sancto Felici itidem duos, Sancto Martino ultra fluuium  duos; nec adiacet sancte urbi monasterium, cui benedictionis gratiam datis patribus non contulerit, aut  etiam bis terque, uiam patrum illo ingrediente, hoc succedente, repetierit, preter felicem locum Gorzie; felicem autem non minus ex eo qui in presentiarum preest et sanctissime dulcissimeque prodest, quam ex his qui iam beati ad celestia transmigrarunt [68 1Kb] , quorum uita inclita et gloriosa proprios libros expetunt, et gesta uere memoranda otium satis longum ad scribendum requirunt. De huius uiri multum honorandi gestis honestissimis ad augendum nostre materie decus plurima inserenda iudicaremus, et ex actibus eius satis magnificis uenustatem pagine inderemus, sed quia ad uotum utilitatemque patrie [69 1Kb] adhuc Dei gratia superest, adulationis nota inuri timentes, alii tempori uel persone id reseruamus. Hic certe domnus [70 1Kb] et multum uenerabilis Immo, post  decessum patris Odelberti a domno Teoderico, sacro pontifice, Gurgitensibus pastor et abbas constitutus, ex omnibus primoribus domus sancti Stephani abbatibus et abbatissis, quos domnus Adalbero preesse inuenit, solus hunc eundem sanctum antistitem superuixit, et interim---quo multum gaudemus---superuiuit.

27. Consecrauit etiam noster beatus et electus Deo sacerdos Adalbero Liudulfum Treuirensibus archiepiscopum  , uite magna simplicitate et morum maturitate insignem, quibus uiuentibus et proprias ecclesias gubernantibus, pacis tempora, uere fatemur, extiterunt, quibus decedentibus, etiam dies in noctium nigerrimam faciem transmutate,  nichil preter mortem et mortis discrimina, non dicam uiuentibus, sed morientibus et uere mortuis pretendunt. Et quos plangere nimia diuitiarum opulentia et pacis ingenti et diuturna insolentia nouiter defunctos et, ut est in ore uulgi, uirides mundus non nouit, aridis iam menbris et in cinerem iam redactis, continuis lamentis et lacrimis kalamitate et omni miseria  plenissimis deflentur ac deplorantur  . Iam certe in hec nostra, pro dolor! tempora; et utinam ista ipsa tempora nostra non essent! Nam uita odio est, mors uere optatur ut assit, quoniam quidem cui tollitur unde uiuat, quomodo uiuere uelit ignorat, et cui sumptus uie deesse contingit, uiam arripere omnino abhorret. Urbes certe depopulate, uici et uille incense omnes, uiri omnes et femine et totum promiscuum uulgus ferro, fame, igne pestilentiaque consumtum; multi etiam nobiles in paupertatem et magnam miseriam deuoluti, multi gladio perempti, ita ut hodie uere dici possit: Peruenit gladius usque ad animam . Nam uinee eradicate, arbores et arbusta excisa; monasteria depopulata; et iam in proximo est, ut, effugatis habitatoribus, seruorum  et ancillarum Dei habitacula in solitudinem et heremum uastissimam deuenire cogantur. uerum dum adhuc res in dubio est, nec inter compugnantes ac litigantes alicui uictoria data est, dum etiam pars parti cedere nescit, trenas has et lamenta tam ingentia alteri scribenda committimus, nosque cuncta pacifica, cuncta dulcissima pagine nostre indere aggressi, illa tristia et posteris nostris in dies deploranda, ut elegiaco planctu, non dicam cantu, aliquis describat, relinquimus.

28. Cum igitur beatus uir et Deo dignus sacerdos Adalbero pro meritorum magna prerogatiua ut remuneraretur tempus adueniret, ac bono fine et bone perseuerantie termino consummaretur, et qui  bene uixerat melius et moreretur, licet decessus sanctorum uerius transitus de morte ad uitam dicatur, et non possit male mori qui bene uiuit: forte fuit, ut Teodericus, frater ipsius nostri pontificis, res quasdam Deo et sancto Arnulfo auferens, diu et multum precibus et legibus tediatus, condictum diem constituit, ut decreto [71 1Kb] sapientum, cuius ius aut iniustitia esset, patesceret ac manifestaretur. Aduenit assignata dies , et dies illa tota rei uentilande necessitate consumpta est, que nimio estatis feruore omnes qui aduenerant adurens, quia hic beatus pontifex, ut sepe diximus, ex genere et nobilitate, ad hoc ex proprii corporis nimia imbecillitate, ultra quam dici posset delicatus et tener habebatur. impaciensque erat omnium laborum:  quod pro omni huius uite commodo numquam ferre aggredi aut uellet aut posset, pro Dei et Christi amore et pro credite sibi ecclesie utilitatibus subiit, uidelicet pondus diei et estus portare, diei utique illius, cuius caloris nimietas sic intolerabilis [72 1Kb] extitit, ut nemo recordari posset, se tantum feruorem aut ardorem uidisse per tota temporum uel  annorum curricula, et quod grauius erat, hac tanta importunitate usque in summa uespera consumpta et diducta est.

29. Quid amplius [73 1Kb] ? Discessum est post colloquium, et tribus aut quattuor miliariis peracta iam die itineri insistere compulsus, Numeniacum  usque sine cybo medii Madii tempore pene media nocte deuenit, quando dies noctem [74 1Kb] plus minus triplo magnitudine uincit, et tandem cum ingenti militum manu fesso multum corpore refectioni indulget. Ut uero erat homo cui parcitas uictus et cyborum semper contraria extitit, liberalitas et affluentia ab ineunte etate amica et familiaris, diu multumque et pene usque in lucem sessum est, ingentique letitia inter conuiuandum usus est cum  clericis, quorum frequentia sibi dum uixit continua et dulcissima erat, cum laicis diuersarum dignitatum, nimieque more, ut post patuit et ut accidere solet, magni et per cuncta tempora dolendi detrimenti causa fuerunt. Nam dum nimis et plus nimis, quod alterius temporis erat, exercitio se dant, tandem ad hospitalia propria pergentes discedunt, atque se sopori tardius iusto dederunt; reliqui quidem quod deerat noctis in diem sequentem somno dediti restituerunt. Sed quia dici solet non esse mortem sine occasione, uenerabilis pontifex consuetum morem preterire nolens, quin debitum munus noctis Deo exiberet, uix caput ad dormiendum demiserat, uix sopori aliquantulo membra tradiderat  tenerrima, et ecce surgit ad confitendum Deo super iudicia iustitie eius, deuoteque plus solito expensas officii nocturnalis Deo persoluebat; cum subito---merorem suorum abhinc in euum permansurum referam!---sic subito, sic de repente membra beati uiri cuncta paralisi resoluuntur, ut nullum ex his suum officium peragere preualens, terre totum corpus darent, tantaque uelocitas ipsius pessimi morbi in arripiendo extitit, ut nullus casui illius succurrere ex astantibus clericis posset, antequam beati uiri corpus solo prosterneretur.

30. Accessum est ergo quam citius potuerunt, et ecce sub tanta uelocitate neque os neque pes, non manus aut lingua, aliquid sui officii implere preualebat. Deportatus est ad lectum manibus [75 1Kb] discipulorum,  perstititque triduo non loquens nec aliquem intendens, donec tertio die pulsatus Dominus suorum precibus---nam non solum ex proprio episcopio, uerum ex multarum regionum angulis uiri et femine, monachi et monache, etiam ipsi solitarii et heremite propositum nimiis doloribus et inedicibilibus meroribus frangentes accurrerunt, et ut suo fideli  uocem et sermonem Deus omnipotens redderet optinuerunt. Accurrit et dux Teodericus, frater ipsius pontificis; affuerunt et comites primariique militum suorum, nobiles et ignobiles; cuncti ex urbe suburbiis, agris, uillis et oppidis irruentes clamabant se miseros, se omni felicitate indignos, qui tali pastore orbati destituebantur; lupos omnesque malas bestias adesse pro foribus, quorum morsibus usque ad ipsam necem dilaniandi paterent, uocibus intolerabilibus [76 1Kb] ingeminabant.

31. Presul uenerabilis, auditis his animo quidem et spiritu conturbatus, et ad pietatem sibi ingenitam commotus, in multas lacrimas resoluebatur, et quod multe aduersitates populum post mortem suam insecuture essent, sicut sepe incolumis predixerat,  nunc infirmus et transitui suo satis, heu nobis! proximus predicebat. Dicebat, suas magis infelicitates ut deflerent, se magis lamentarentur, nichil noui adesse, debitum primi parentis nulli indulgendum, dum his qui nullius debiti obnoxius erat, Christus Deus et Dominus noster, ipsa mortis acerrima discrimina experiri et pati non refugisset. Ipsa ergo infirmitate oppressus, per aliquot dies in eodem uico Numeniaco iacuit, donec inuento communicatoque in inuicem consilio, a clero plebeque ad urbem propriam deportatus, a multis quidem deuectus, a plurioribus susceptus, dicere possibile non est, quante uoces, quanti clamores, uiduarum, orphanorum, uirorum clarissimorum, honestissimarum feminarum, ad alta era protendebantur. Monachorum et  sanctimonalium [77 1Kb] , quorum fruges maxima in manipulos perplures et non numerandos ipsius eiusdem pastoris diutino continuoque labore et sudore exurrexerat, pudore ordini suo debito nimiis doloribus postposito, omnis sexus et etas accurrens et ut uerius dicam irrumpens: Heu! inquit, heu! quid tanto patre orbati, quid tanto pastore destituti, plebs, clerus, ordo monachilis utriusque sexus, tibi omne quod sapiebas quod uiuebas magis dilectus, quid aget, quo se uertet, cui subiiciendus relinquitur?

32. Ipse uero dilectus Deo pontifex consueto semper [78 1Kb] sibi more extensa manu signo crucis omnes non semel, non bis tantum, sed quousque sancti Stephani prothomartiris ecclesiam deportatus intromitteretur, Deo commissam plebem commendare  non desinebat. Iusserat autem, ut primo ante sancti Stephani altare, post cunctis oratoriis domus diductus deueheretur, ibi se suumque populum Deo orationibusque sanctorum precibus depositis committere, prout poterat, prout uirium possibilitas aut imbecillitas permittebat, studuit. Hinc baiulorum manibus episcopalibus tectis introductus, lecto deponitur, et ut competebat infirmitati eius, subsidium necessarium familiareque ei impenditur. Elemosinas  ex propriis rebus Numeniaco expendere cepit, sed Metti sic compleuit, ut quicquid se habere recordabatur, nichil reseruauerit, si quid uero remansit, auaritia potius suorum quam pii pastoris incurie deputandum est. Quidquid auri argentique, palliorum, uestium preciosarum habere poterat, non modo proximis et uicinis, uerum seruis Dei longe manentibus mittere curauit, et ut pro remedio anime sue proque cotidianis excessibus, sine quibus uix aliquis aut nullus uiuit, exorarent et apud pias Diuinitatis aures interuentores fierent, deprecabatur.

33. Nam beato Martino Turonis, sancto Dionisio Parisius, sancto Remigio Remis, sancte Marie uirduni, sancto Petro Colonie, multisque aliis per Franciam superiorem inferioremque sanctis xenia  honorificentissima mittens, patronos sui itineris quo pergebat adquirere, prout poterat, festinabat, et de mammona [79 1Kb] iniquitatis amicos, qui se in tabernacula eterna reciperent, lucrari maturabat. In hac denique tanta infirmitate constitutus, hoc egritudinis onere pregrauatus, celum ac celestia suspiriis continuis petere, oculis ipsis et spiritu sedulo non cessans, multo maiora se promeruisse ore et corde semper fatebatur, dum etiam secundum apostoli dulcissimum adhortatum ipsis sanctis pro gloria eterna et perpetua corona certantibus non sint condigne passiones huius temporis, ad futuram eandem gloriam, que reuelabitur in eisdem sanctis , et utinam in nobis, licet indignis et non merentibus. Sancti Iob et Tobie uenerabilis  patientiam, sufferentiam, reliquorumque sanctorum patrum ueteris nouique Testamenti reminiscens, qui ludibria et uerbera experti, insuper et [80 1Kb] uincula et carceres, distenti etiam sunt non suscipientes redemptionem, ut inuenirent [81 1Kb] meliorem resurrectionem. Beati etiam seruuli recordabatur, et semper merita predicabat, qui ea qua is idem noster felix defixus infirmitate, infirmitati uirtutes adnectens, ipsius Iesu Christi Domini nostri, in ipsius beati obitus articulo, meruit uisitatione consolari, et ymnidicorum angelorum uoces in celo resonare audiens, quid uirtus in infirmitate perfecta, quid patientie lenitas adipiscatur, posteris imitanda dereliquit [82 1Kb] . Nam beatus uir et uenerandus sacerdos Adelbero, ut aceruus meritorum eius etiam per infirmitatis  pondus in perfectionem usque deueniret, et in uirum perfectum plenissime succrescens exurgeret, qui temptationes illatas semper pie sufferens, ut acciperet uite coronam, quam repromisit Deus diligentibus se, egritudine hac tam ualida, tam ingenti depressus iacuit a [83 1Kb] ! omnibus dextre partis membris grauissima paralysi resolutus, nullius officii uigore aliquo modo compos existens, solius lingue ministerio nactus, laudes Creatori suo Deo Patri et  redemptori suo Deo Filio et illuminatori suo Deo Spiritui sancto indefessa sedulitate referebat.

34. His ergo bonorum actuum fructibus, his beate conuersationis studiis [84 1Kb] commerciis Deo diu commendatus spiritus, celo repetita anima 19 Kalendarium Ianuariarum die, felix migrauit ad eum, quem deuotissime sitiens diebus quibus umquam uixerat adesse sibi concupierat, et cui iungi indefessis precibus et uocibus indefessa bonorum operum assiduitate elaborauerat. Erat prima hora sexte ferie, quando ciuitatis omnis populus et pro fidei [85 1Kb] consueta reuerentia et pro aduentus Domini dignitate ad ecclesias sanctorum sacro et honesto more concurrerant, et orationum ac missarum ritui et obsequio insistebant. Fit ecce strepitus concurrentium, fit clamor ad  alta decessu pii pastoris, lacrimosis suspiriis plebs omnino gemebunda et mestissima Deo commendare festinat, atque transitum eius digna ueneratione et digno cultu prosequitur. Dantur Deo preces et laudes pro debito, dantur patri piissimo luctus et fletus pro pietate, quia et patri debent, ut orent pro anime [86 1Kb] absolutione et commendatione, et sibi debent, ut lugeant pro dilecti et multum dilecti recessu proque detrimento absentie et discessus eius; qui licet hinc abiens celestia diu petita promeruerit, hos quos relinquebat, quia ex magna cotidianorum colloquiorum dulcedine ac mutue affabilitatis consuetudine in nimios luctus amarissimosque dies se deuenturos clamoribus quibus plus poterant ingeminabant.

35. Interim circa beati uiri corpus exuuiis rite  peractis, lotis ex more sacris iusti membris, induto pontificalibus uestibus et ipsis pretiosis, ut nullus unquam sic pretiosis clericorum, abbatum, monachorum, laicorum diuersarum dignitatum et etatum prosecutione lamentabili lugubrique ad ecclesiam matrem deuehitur, atque sancti Stephani, prothomartiris pretiosissimi leuitarumque precipui, ante altare deponitur. Ibi tota que supererat parte diei, tota etiam sequenti nocte a clericis non urbanis et regularibus stipendiariisque domus tantum, uerum suburbanis et ex forensibus, quorum magna et copiosa multitudo undecumque conuenerat, uigiliis consuetudinariis et psalmis magna deuotione celebratis, obsequiis sanctissimis frequentabatur.

 36. Sequenti die, que sabbati dies dicebatur , celebratis missis oblationibusque Deo magna reuerentia datis, et usque in horam nonam pro commendatione felicis anime officiosissime exhibitis uotis et precibus, eleuantes uenerabile corpus, per mediam urbem uersus meridiem extra murum deuehunt ad locum, quem ipse a fundamentis construens, inicium suorum operum, mox ut episcopus est effectus, iniciauerat, quem et Deo et sancto  [87 1Kb] Symphoriano preparauerat, quo et se sepulture tradi iusserat; qui etiam locus multis sanctorum predecessorum suorum pontificum Mettensium corporibus insignis et celebris habebatur et habetur. Nam sanctus Aeplicius [88 1Kb] sanctitate et antiquitate inter suos cepiscopos satis clarus, nostris etiam temporibus multis et multorum reuelationibus cuius meriti sit manifestatus, ibidem requiescit. Domnus Papolus, cui sanctus Arnulfus in episcopatu successit, qui eidem loco multa prediorum beneficia contulit, et beatus Gericus, nostris temporibus mirabilis miraculorum operator, et sanctus Godo, germanus eiusdem pontificis Gerici, qui sancti Arnulfi etiam sanguine et carne affines in episcopatu successerant, domnus Aptatus, domnus Felix, reliquique  quam plurimi sacerdotes eiusdem urbis honorabiliter ibidem humati uenerantur. Quorum amore et loci amenitate hic beatus pontifex illectus, sepeliri [89 1Kb] eo loci [90 1Kb] mandauit.

37. Denique depositum corpus ante sancti Symphoriani martyris altare, etiam dominica que aduenerat nocte ac die , et usque in uespertinam pene horam quarti a transitu diei, que secunda feria habebatur , magno concursu fidelium multaque deuotione frequentabatur, ita ut noctu et interdiu congregationes sanctorum se inuicem preuenire dulci inuidia pro celebrandis uigiliis et summis studiis festinarent. Tandem adueniente fratre eius Teoderico, et detrimenta sua ex morte germani mox futura quasi presentia multum deplorante,  accurrente etiam domno Bertaldo Leuchorum uenerabili pontifice, qui quod sic leniter dulcissimeque ab eodem enutritus sit, donec ad apicem pontificatus [91 1Kb] proueheretur, satis uocibus et fletibus recolens et reuoluens, celebratis missarum sollempniis, sepulture dilecti sibi corpus tradidit, et spiritum animamque Deo datori multa satis sollertia et deuotione commendauit. Sepultus est iuxta altare sancti Symphoriani martyris uenerandi ad leuam, sicut iusserat; uidelicet ut sapiens utilia semper cogitans salubriaque pertractans, hec aliaque que sancta erant et sunt adinueniens, hoc inter reliqua mandauit et constituit, ut sic proximum sanctis sanctorum sepultura eius fieret, quo sacerdos ad celebranda sacrosancta mysteria mense adstans diuine, eius iugiter  memoretur, cuius tumulus corporis pre oculis uenerandus habetur et cernitur. Suscepit episcopale officium, anno ab Incarnatione Domini nostri Iesu Christi 984, 17 [92 1Kb] Kalendas Nouembris; ordinatus est eodem anno 5 Kalend. Ianuarii. Transiit ex hac luce ad beatam uitam et ueram lucem anno Dominice Incarnationis millesimo quinto [93 1Kb] , indictione 3 [93 1Kb] regnante Heinrico rege, anno regni sui 6 [93 1Kb] , celo autem terra marique regnante et imperante Deo et  Domino nostro Iesu Christo, cui cum eterno Deo Patre et eterno Deo Spiritu sancto est laus perpetua, honor indeficiens, iugis gloria, ineffabilis claritas, incomparabilis magnitudo, dignitas infinita; qui est  beatitudo omnium sanctorum, qui est salus infirmorum, qui est remissio peccatorum, qui est salus uiuentium, qui est resurrectio mortuorum, et nunc et semper et per omnia secula seculorum [94 1Kb] . Amen.



EPITAPHIUM ADALBERONIS.


 Lector, fige gradum, qui uoto tendis in altum,
   Istic et caute scribta notando lege,
Taliter ut uitam studeas seruare quietam,
   Qualiter hic gessit, quem breuis urna capit.
Hic ciuis [95 1Kb] egregius, regali stirpe decorus,
   Seruatur tumulo, usque resurgat humo.
Hic pater et pastor mitisque per omnia doctor
   Nomine Adalbero fulserat eximio.
Annis hic binis feliciter atque uicenis
   Mettensi domine prefuit ecclesie,
Sectator legum, rectissima norma minorum,
   Precessit facto, suasit et eloquio.
Gemmis uirtutum discretus duxerat euum,
   Tractauit cunctos ut proprios genitos.
uirgineos cetus monachorum hic pater almus
    Dilexit, lubricis pretulit et laicis.
Pes fuerat claudo, lucens et semita ceco,
   Consolans tristes et refouens inopes;
Nulli difficilis, nisi forte per auia pronis;
   Hos tamen ipse pius rexerat in melius.
In Domini laudem sibi mercedemque perhennem
   Erexit multas struxit et ecclesias.
Hoc templum fundans multo et sudore laborans,
   Seruitium Domini hic statuit peragi,
Sed non ut uoluit, quia mordax finis ademit.
   Heu sors dira necis, que tulit hunc superis!
Quem plangit populus, quem luxit multa iuuentus,
   Patres et nati, seruulus et Domini.
Hic quartodecimo mensis sub sole Decembris
    Decedens mundo, se dedit Altithrono.
Lector: Huius culpe Deus auctor, dic, miserere!---
   uiuat et in Christo! clamitet omnis homo.
O Ratramne pater, uenerabilis ore magister,
Dulcis, care, decens, facunde benigneque, prudens,
 Signifer in castris, ciuium dux tempore pacis,
uirtutum fama uulgate per auia cuncta,
Aspice [96 1Kb] nunc oculo que sunt hic scribta sereno.
Scribsi tantorum tibimet formas numerorum;
Elige de multis, quos ad tumbam senioris
Dilecti uobis et cunctis scribere possis.
Si qua sonant lepide, placeant [97 1Kb] , pater alme;
Dure quod resonant, hoc clausa silentia condant.
O senior dulcis super omnia nectara mellis,
Memet Cuonradum [98 11Kb] celso tibi sterno pusillum,
Et rogo, sancte pater, quo non est sanctior alter,
Ut cum finieris uersus non ualde politos,
Dicas corde bono: Qui fecit uiuat in almo. Amen.


 uERBA LIBRI:


Cum iuuenis splendens fueram, mutuatus adibam
Cenobium sanctum celso Nabore sacratum,
In quo preclari multa et uirtute probati
Insignesque uiri desudant laude perhenni;
In quo pax radiat magna et sapientia regnat.
Moribus et sanctis concordia fulget in illis.
Illuc cum ueni, felicem me reputaui;
Namque capite et cauda portaui tergora nuda,
Undique nudus eram; sed mox uestitus abibam.
Non te sicut me decoratum credo, Lucane,
Nec te Constantinus habens uestiuit honore
Ut me Cuonradus [99 1Kb] , qui sit semper benedictus;
Cuius sic studiis signis fulgesco nouellis,
 Margine deque meo nunc plura problemata pango;
Que quicumque legis, dic: uiuant semper in altis
Sancto Nabori famulantes sorte perhenni.
O quicumque libens uersus aspexeris istos
Undique et adpositos, utiles, et iure legendos,
Dic: Cuonrado [100 9Kb] sit uita salusque misello.




ANNO DOMINI MXXIu.
BENEDICTUS uIII PAPA.





NOTITIA HISTORICA.


 Benedictus, natione Tusculanus, huius nominis octauus, creatus est pontifex anno Redemptoris nostri 1012, tempore Henrici regis. Aduersus hunc in schismate contra sacros canones creatus est Gregorius, qui, potentia Romanorum fretus, Benedictum ab Urbe expulit. Pontifex, hanc iniuriam a schismatico illatam non ferens, ad Henricum regem in Saxonia degentem se contulit, expositaque coram imperatorem, que passus erat, ui et ignominia, Henricus rex, parato et conuocato quam potuit citissime exercitu, ad uindicandam iniuriam sedi apostolice illatam Romam profectus est. Cuius aduentu Gregorius pseudopapa schismaticus perterritus, relicta Urbe, aufugit; Benedictus, quem rex premiserat, eamdem Petri cathedram recepit. Cumque Romam uenienti coronam imperialem conferre decreuisset, pro insigni imperiali regi conferendo, iussit, inquit Ditmarus, fabricari aureum pomum, atque circumdari per quadrum pretiosissimis quibusque gemmis  ac desuper auream crucem inseri. Erat autem instar speciei huius mundane molis, que uidelicet in quadam rotunditate circumsistere perhibetur; ut, dum illud respiceret princeps terreni imperii, foret ei documentum non aliter debere imperare uel militare in mundo, quam ut dignus haberetur uiuifice crucis tueri uexillo: in ipso etiam diuersarum gemmarum decoramine, uidelicet imperii culmen plurimarum uirtutum speciebus exornari oportere. uenienti, et Urbi iam appropinquanti, obuiam processit pius pontifex; quodque pararat stemma et insigne imperii eidem obtulit: ac paulo post in Urbem introductum, una cum Chunegunde coniuge eius sanctissima, titulo et corona imperiali decorauit. Henricus primordia sui imperii Deo consecrare uolens, insigni munificentia Romanam Ecclesiam pie sancteque est prosecutus.

Sarracenos, qui littora Ecclesie inuadebant, bello aggressus fugauit, et feliciter expugnauit. De Iudeis quibusdam Rome degentibus, teste Glabro lib. III, cap. 8, capitis supplicium sumpsit, quod in Parasceue,  actionem eorum qui Christum crucifixerunt  imitati, imaginem Christi iisdem iniuriis et contumeliis affecissent quibus olim ipse Christus affectus fuerat. Addit: Eodem die post crucem adoratam circa uesperum turbine uentorum totam Romam concussam, omnesque pene Romanos occisos esse; neque prius cessasse uentos quam de Iudeis per Iudeum accusatis pontifex capitis supplicium sumpsisset.

Huius hortatu Northmanni Grecos in Apulia pluribus uictoriis debellarunt. Rogatus ab Henrico imperatore ad confirmandum sua presentia Bambergensem episcopatum, quem ipse imperator erexerat, Bambergam uenit in Germaniam, ibique post dedicatam Sancti Stephani ecclesiam, per donationem imperatoris, ipsius urbis omniumque iurium eiusdem dominium obtinuit. Nam cum aliquandiu post hec tempora Rome tanquam domine sue annuum censum persoluisset, Henricus iunior pro ea liberanda, et a Romanorum dominio eximenda, Beneuentum  pro ea tradidit, tempore Leonis IX Romani pontificis. 

Imperatorem ad suppetias ferendas aduersus Grecos prouocauit. Anno enim secundo postquam pontifex in Germaniam uenisset, imperator hostibus tremendus in Italiam cum exercitu se contulit, suoque aduentu Grecorum fautores alios cepit, alios fugauit; Capuam, Troiam aliasque urbes Grecis deditas obsedit et expugnauit. Anno sequente in Germaniam reuersus cum Roberto Francorum rege de statu regni, Ecclesie et imperii, congressum habuit, eumque pluribus muneribus donauit.

Benedictus papa ex hac uita migrauit tertio Kal. Martii anno 1024, cum sedisset annos duodecim. Post obitum penas purgatorii passum fuisse indicant due pluresue eiusdem post mortem facte apparitiones, quibus, ut refert Petrus Damiani in Odilone apud Surium et in epistola ad Nicolaum secundum, per intercessionem Odilonis et eleemosynas germani fratris, in sede apostolica successoris,  liberari petiuit.





NOTITIA ALTERA.
.

 Benedictus octauus, natione Tusculanus, ex patre Gregorio comite Tusculano, dictus antea Ioannes episcopus Portuensis, non multo post Sergii mortem inthronizatus est, ut apparet ex infra scriptis documentis. Sedit in pontificatu annos XI, menses XI, dies XXI. Fuit autem temporibus Basilii et Constantini imperatorum in Oriente; in Occidente  uero Henrici II, quem ipse Rome coronauit anno 1014. Obiit anno 1024 ; non enim uidetur recedendum ab eo quod dicitur in Sergio Iu eius obitum diei 18. Angusti 1012 datum iuxta Menologium Benedictinum, ex que tempore manifestum est computanti XII fere annos fluxisse ad Benedicti mortem, mensi circiter  Septembri ineunti assignandam, presertim si pauci dies uacationi sedis tribuantur.


Schisma decimum nonum.

Cum Benedictus Gregorio cuidam in electione preualuisset, potentiori tamen cedere deberet, ad Henricum regem perrexit in Saxoniam cum omni  paratu apostolico, expulsionem suam omnibus lamentando innotescens. Quare Henrico rege ad uindicandam iniuriam apostolice sedi illatam properante, Gregorius pseudopapa schismaticus perterritus, relicta Urbe, aufugit. Benedictus uero pontifex, quem rex premiserat, eamdem Petri cathedram recepit.





NOTITIA DIPLOMATICA.


Benedicti uIII bulle sunt scripte per manum

    Benedicti notarii regionarii et scriniarii S. R. E. 
    Herardi  scriniarii S. R. E. 
    Sergii notarii regionarii et scriniarii S. R. E. 
    Leonis notarii regionarii et scriniarii S. R. E. 
    Stephani notarii regionarii et scriniarii S. R. E. 
    Petri notarii regionarii et scriniarii S. R. E. 
    Georgii notarii regionarii et scriniarii S. R. E. 
    Raphonis notarii regionarii et scriniarii S. R. E. 
    Stephani primi scriniarii [al., protoscriniarii] S. R. E. 
    Gregorii ypocancellarii domini Benedicti octaui pape 
    Ioannis diaconi S. R. E. scriniarii 

Date p. m.
    Petri episcopi S. Prenestine ecclesie et bibliothecarii sancte sedis ap. 
    Benedicti episcopi Portuensis et bibliothecarii S. R. E. 
    Benedicti Dei gratia episcopi S. Silue Candide ecclesie et bibliothecarii sancte apost. sed. 
    Azzoni episcopi S. Ostiensis ecclesie et bibliothecarii sancte apost. sed. 
    Bosonis episcopi S. Tiburtine ecclesie et bibliothecarii sancte apost. sed. 
    Benedicti episcopi, apostolice sedis legati 
    Piligrini Coloniensis archiepiscopi et bibliothecarii sancte sed. apost., qui uicem Benedicto commisit episcopo 







BENEDICTI uIII PAPAE EPISTOLAE ET DECRETA



[GENUINA.]



I. Benedicti uIII pape epistola ad Brunonem Lingonensem episcopum. .
[PÉRARD, Recueil de plusieurs pièces curieuses seruant à l'hist. de Bourgogne, Paris, 1664, fol., p. 172.]


BENEDICTUS, sancte uniuersalis Ecclesie presul, BRUNONI Lingonum presuli, salutem et apostolicam benedictionem.

Monasterii martyris Benigni, quo Willelmum in sancto proposito studiosum monachum abbatem a te didicimus ordinatum, priuilegia predecessorum meorum, precepta etiam filiorum nostrorum regum Francie, a te, uel ab ipso abbate mihi transmissa relegi, atque, ut tua poscebat bonitas, corroboranda statui. Quicunque igitur de burgo, claustro, cimeterio,  potestatibus appendiciisque omnibus que iuris predicti sancti noscuntur, ipsi sanxerunt, et  que antecessores tui suis decretis censuerunt, hec  Dei beatique Petri apostoli, et nostra auctoritate priuilegii nostri littera confirmandum decreuerunt. Horum si quis contrarius transgressor exstiterit, anathematis mucrone se a nobis multatum pro certo nouerit. Monemus etiam predictum locum tua protectione defendi ab externorum infestationibus ei a tuorum importunitatibus; et quoniam nouimus te, quod successores tuos timemus, non agere proposito religionis fauore monastice, et eumdem locum a te construi et amari, ideo prohibemus, denominato abbate suppliciter exorante, a te uel a tuis successoribus diuinum ibidem officium interdici; quod etiam beati Gregorii auctoritate confirmamus, qui Ioannem episcopum de urbe ueteri pro hoc ipso increpat et interdicit, ne in cenobiis diuina officia celebrari prohibeat, quia quoties  uel aliquid inusitatum in monasterio geritur, tenor inde regularis impeditus, non parum a  custodia religionis relaxatur. Quo exemplo decernimus in Diuionensi monasterio diuinum officium pro sancte statu Ecclesie continuo celebrari, quatenus frequentata celebratio missarum et orationum turbines ac procellas infestantium ualeat sedare; nisi, quod absit, Lingonensi Ecclesie, uel eidem monasterio, infractione, aut presulis predicte sedis proditione, siue captione aliquo modo accidente, pro quibus sponte debent ab officio cessare. ualete.

Data pridie Kalendas Decembris, per manus Petri sancte apostolice sedis bibliothecarii, indictione X.



II. Benedicti uIII pape priuilegium pro monasterio S. Benigni Diuionensis. 
[PÉRARD, Recueil, etc., p. 273.]


BENEDICTUS, sancte uniuersalis Ecclesie presul, dilecto in Christo Iesu filio WILLELMO abbati monasterii Diuionensis, eiusque successoribus regulariter substituendis, salutem et apostolicam benedictionem.

Ex iniuncto nobis officio sanctorum locorum quieti debemus inuigilare, ut quanto quietius, tanto deuotius in eis Domino seruiatur.

Propterea, carissime fili Willelme, petitionibus tuis annuentes, monasterium uestrum sub protectione apostolica conseruandum statuimus, et ne ab episcopo Lingonensi, aut eius successoribus, diuinum in ipso monasterio interdicatur officium, prohibemus. Quod etiam beati Gregorii auctoritate confirmamus,  qui Ioannem episcopum de urbe ueteri pro hoc increpat et interdicit, ne diuinum officium prohibeat in cenobiis celebrari, quia quoties hoc uel aliquid inusitatum in monasteriis geritur, tenor inde regularis impeditus, non parum a custodia religionis relaxatur. Quo exemplo decernimus in Diuionensi monasterio diuinum officium pro statu sancte Ecclesie continue celebrari, quatenus frequentata celebratio missarum et orationum turbines ac procellas infestantium ualeat sedare, nisi, quod absit, Lingonensi Ecclesie, uel eidem monasterio, infractione, aut predicte sedis presulis captione aliquo modo accidente, pro quibus sponte debent ab officio cessare, omnium etiam monachorum tuorum quoslibet excessus secundum Dei timorem et beati Benedicti regulam,  paterna animaduersione habeas castigare, nec ulli episcoporum liceat interdicti proferre sententiam, seu quibuslibet angariis, uel indictionibus fatigare, quandiu ipsi monachi uestre discipline subdi uoluerint, et regularibus institutionibus supponi. Quecunque uero priuilegia predecessorum meorum, quecunque precepta regum uel imperatorum, quecunque scripta Lingonensium antistitum aliarumque personarum idem cenobium noscitur possidere, nos presenti decreto corroboramus, nec non possessiones, dignitates atque libertates, que in ipsis paginis continentur annotate auctoritate beati Petri et nostra integras et illibatas perpetuo manere sanximus. Horum si quis contrarius  transgressor exstiterit, anathematis mucrone se a nobis multatum pro certo nouerit.

Data Kal. Decembris, per manus Petri sancte apostolice sedis bibliothecarii, indictione X.



III. Benedictus uIII papa iura omnia ac bona S. Urgellensis Ecclesie confirmat. 
[COCQUELINES, Bullar. tom. I, page 319.]

BENEDICTUS episcopus, seruus seruorum Dei, reuerentissimo ac spirituali filio ERMENGAUDO sancte Urgellensis Ecclesie episcopo, tuisque successoribus in perpetuum.

Apostolatus nostri sollicitudo omnium ecclesiarum utilitatibus nos monet prospicere, et ne funditus corruant,  opem perpetue sustentationis impertire. Quapropter cunctis archiepiscopis, ducibus, marchionibus, comitibus, uicecomitibus, cunctisque sancte Dei Ecclesie filiis manifestum fieri uolumus, quoniam una cum cuncto nostro clero episcoporum, cardinalium, presbyterorum, diaconorum subdiaconorumque, confirmamus atque concedimus huic supradicto Ermengaudo episcopo suum uidelicet iam prefatum episcopatum sancte Urgellensis Ecclesie ex integro cum omnibus suis edificiis, castellis, uillis, fundis et casibus in quo sunt, ecclesiis, uineis quoque et terris et pratis, pascuis et siluis, arboribus pomiferis et inpomiferis, fructiferis uel infructiferis, diuersi generis, paludibus et pantanis, salicetis, puteis, fontibus, riuis molendinis, piscationibus, seu etiam  et uenationibus, aquis aquarumque decursibus, montibus et collibus, plagis et planitiis, cauertinis, adiacentiisque eorum, cultum uel incultum, nec non et pertinentiam eiusdem episcopii, scilicet Cerdaniensis pagus, Libienensis, Bergitanensis, Paliarensis quoque, atque Ribacurcensis, Iestabiensis atque Cardosensis, Anabiensis ac Tirbensis, et locus sancte Deodate cum finibus suis, castrum etiam, quem dicunt Turres, cum finibus suis, et Bescaram cum finibus suis, cum ipso alode, quem dicunt Sor, et ipsos uillares, que dicunt Letone, et Colped ra cum finibus suis, Haclone et Sardina cum finibus suis, et ipso uillare, quem dicunt Boscedera, Calbitiano cum finibus suis, et Lenztirdo cum finibus suis, et Submonte cum finibus suis, et ipsos alodes de ualle  Andozza, qui fuerunt de Sinifredo comite, et ipso feuo de Archauello, et ipso alode de Salellas cum ipso feuo de Sancto Stephano, et ipsas uillas, que dicunt Montaneo, Lello et Cubilare, cum illorum terminos, uel fines, et ipsa uilla, que dicunt Salento cum finibus suis, castrum etiam Sanguia cum finibus suis, et ipsa uilla que dicunt Tossen cum finibus suis, quam Burellus comes in hunc episcopatum pro sua olim donauit anima, et a suo filio Ermengaudo episcopo postea huic episcopatui confirmata. Confirmamus etiam id ipsa uilla cum finibus suis ad locum uocitatum sancte Urgellensis Ecclesie de illa hora in antea, quam Raimundus comes reddidit in potestate Domino Deo eiusque precelse genitrici, et in  manu memorato Ermengaudo episcopo propter remedium anime sue, et uxoris sui Ermesinde, et pro remedium anime genitoris sui, et fratris sui Ermengaudi, et ipso alode quem dicunt Castellione cum Guardiola et cum ipso Solane, cum illorum terminum uel fines, et ipso alode quem dicunt Turrizella, cum finibus suis, et ipsam hereditatem, quam sepe dicto Ermengaudo episcopo dedit ad iam prefate sancte sedis Urgellensis, qui illum aduenit per successionis sui genitori, in tali uidelicet ratione dum uixerit Arnaldus frater eius teneat, et possideat, et post obitum uero suum remaneat ad sancte predicte sedis; alodem qui est ad ipsa spungia similiter. Confirmamus etiam ei tertiam partem Telonei eiusdem episcopii mercati cum pertinentiis uel cum  omnibus ad ipsum episcopium, et suis omnibus locis ubicunque generaliter et ex integro pertinentibus, situm supradictum episcopatum a territorio Urgellensis, Cerdaniensis, Bergitanensis, Paliarensis, atque Ribacurcensis. Item et confirmamus tibi tuisque successoribus de ipsius supradicti episcopii locis, et pertinentiis, primitiis, et decimis, nec non et integram stabilimus ut nulla quelibet persona clericis uestri episcopii consistentibus iniuste ad districtionem, aut ad iusta lex deportare laicali persona presumetur. Nam quia supradictum episcopium cum suis rebus ubicunque sibi pertinentibus Francorum regibus per preceptum domni et prestantissimi regis Caroli Francie regionis, et per scriptionem nominis  eius concessit; et firmauit sigillo regale seu per concessione et donatione regis Ludouici proles Caroli, et per confirmationem regis preceptis signansque sigillo proprio domini regis Caroli Ludouici prolis, nec non et per priuilegia itaque beatorum apostolorum principis Petri, et domno Agapito papa et aliorum apostolorum, qui hic fuerunt functi, et obligationem illorum tenuerint, precedentes episcopi sub iugo et seruitio inuiolate Dei genitricis; sed ita et nos apostolica auctoritate firmamus ut a modo, et in antea quidquid uos uestrique successores legaliter acquisituri fueritis, futuris temporibus ex presenti anno incarnationis Domini nostri Iesu Christi 1013  , indictione XI, inclinati precibus uestris, per uestra regalia precepta et huius priuilegii seriem  in perpetuum uobis uestrisque successoribus confirmamus et stabilimus detinendum, possidendum et cum timore Dei dispensandum atque regendum, ut nullus rex, nullus princeps, nullus comes, nullus marchio, nullus iudex, neque ulla magna paruaque persona aliquam uim, aut inuasionem in eodem episcopio neque in suis pertinentiis nunquam facere presumat. Pro quo, et sub diuini iudicii obtestatione, et anathematis interdictione promulgantes decreuimus, ut nulli nostrorum successorum pontificum, ut supra posuimus, neque ulla magna paruaque persona audeat neque presumat contra hoc nostrum  apostolicum priuilegium in aliquibus agere iniuste, neque frangere tentet. Ergo qui ad sancte huius Ecclesie aliquid rapit, aufert uel fraudat, inuadit, retentat, deuastat, aut nefaria calliditate suppresserit, pro homicida teneatur, atque reus in conspectu iusti iudicii Dei deputetur, et ut sacrilegus iudicetur, et nisi per puram probatamque atque publicam penitentiam et per Ecclesie satisfactionem episcoporum manus impositionem iuxta canonicas sanctiones reconciliatus non fuerit, regnum Dei non possideat, et non solum a regno Dei fit alienus, sed etiam a liminibus sancte Dei Ecclesie sit eiectus. Talium scelerum patratores, nisi per satisfactionem, nec uiuus nec mortuus communicare non audeantur, et insuper anathematis uinculo damnentur, Deo et  sanctis suis [deest odibiles uel quid simile] efficiantur, et ab Ecclesie catholice communione pellantur. Quorum nos sequentes exempla omnes tales presumptores a liminibus sancte Dei Ecclesie anathematizamus, apostolica auctoritate pellimus, et damnamus, atque sacrilegos esse iudicamus, et non solum facientes, sed et consentientes eis; quia non solum qui faciunt iudicantur rei, sed etiam qui facientibus consentiunt. Pari enim pena, et agentes et consentientes comprehendit. Si quis autem quod non credimus, in aliquibus frangere tentauerit, sciat se, nisi resipuerit, auctoritate Dei, et sancti Petri apostoli, atque nostra qui eius fungimur uicariatione, anathematis uinculis indissolubiliter esse innodandum,  et a regno Dei alienandum, et cum diabolo et eius atrocissimis pompis atque cum Iuda traditore Domini nostri Iesu Christi, incendio concremandum, et in uoragine tartareoque chaos demersus cum impiis deficiat. Qui uero custos et obseruator exstiterit, benedictionis gratiam et celestis retributionis a iusto iudice domino Deo nostro multipliciter consequatur, et uite eterne particeps esse mereatur. Amen.

Scriptum per manum Benedicti notarii, regionarii et scriniarii sancte Romane Ecclesie, in mense Decembris, indictione XI.

Giselbertus gratia Dei episcopus. Senensis Sigefredus Parmensis Ecclesie Dei prouidentia episcopali infula redimitus. Ego Pontius, ac si indignus sub  manu Dei omnipotentis Aratensis episcopus, confirmo et consigno hanc paginam, ut in Dei nomine firma permaneat omnique tempore. Petrus episcopus Pabiensis subscripsi; Sigefredus sancte Placentine Ecclesie custos consentiens subscripsi. Leo episcopus ac si indignus uercellensis Ecclesie custos subscripsi. Hotkerus Leodiensis episcopus subscripsi. Ego Benedictus Dei gratia episcopus sancte Silue Candide Ecclesie interfui et subscripsi. Aimericus episcopus Ribacurcensis subscripsi. Petrus Magalonensis episcopus; Borellus ac si indignus episcopus; Bonifacius Taurinus episcopus subscripsi.



Iu. Benedictus uIII Ecclesie Bambergensis, petentibus Heinrico rege et Eberhardo episcopo, priuilegia confirmat. 
[PERTZ, Monum. Germ. hist. Scr. Iu, 808, in uita Heinrici imp., auct. Adalberto.]


BENEDICTUS episcopus, seruus seruorum Dei, dilectissimo sibi in Christo semper domino et serenissimo regi HEINRICO, a Deo coronato, suoque spirituali filio, Eberhardo quoque confratri et cepiscopo suo, sancte uidelicet Babenbergensis Ecclesie uenerabili episcopo, eternam in Domino salutem et apostolicam benedictionem.

Inter omnia que diuine prouidentie consilio disponuntur,  ad laudem respicit Creatoris, quod etiam a summis uiris Deoque deuotis, intuitu pietatis et spe eterne retributionis, uenerabilia loca eorum sumptibus sublimantur rectissimeque ordinantur, possessionum suarum beneficiis cumulantur, et in meliorem statum, Christo auxiliante, commutantur. Unde, dilectissime fili in omnibus, que te ad laudem et gloriam Redemptoris nostri deuote et misericorditer fecisse, manifestum est, nichil perfectius nichilque melius ad promerendum regnum celorum agere potuisti, quam quod illum tibi fecisti heredem, a quo eternam accepturus es hereditatem, quodque sancta Babenbergensis Ecclesia ad episcopalis dignitatis fastigium per te sublimata, illic tibi beatissimam Dei Genitricem semperque uirginem  Mariam, beatissimosque apostolos Christi Petrum et Paulum, una cum sanctis martyribus Kiliano et Georgio, elegisti in patrocinium; qui, Christo propitio compensata uicissitudine, adipiscendi regni celestis perpetuum prestabunt auxilium. Pro tanto igitur Deo eiusque sanctis collato seruitio in primis ipsi gratias debitasque laudes referimus, qui tibi tam sanctum opus faciendum inspirauit, et ut ad uotum tuum perficeres, largiflua pietate adiuuare disposuit. Deinde quoniam sancta Romana Ecclesia, que bene fundata est supra firmam petram, hoc semper habuit uere caritatis indicium, ut de exteriorum gauderet prouectu Ecclesiarum: competit nostro apostolico moderamini, ut nos, qui eidem Deo auctore deseruimus, sancto studio tuo plenissime congaudeamus,  sperantes tui operis habere portionem, si, quod tuum est per laborem, nostrum facimus per caritatem. Quapropter, quoniam petisti a nobis una cum confratre nostro Eberhardo, eiusdem sancte Babenbergensis Ecclesie Deo digno episcopo, ut omnia, que priuilegiorum auctoritate sibi sueque Ecclesie a predecessoribus nostris, uidelicet domno Ioanne et Sergio, summis pontificibus, collata sunt, nostre quoque auctoritatis priuilegio confirmaremus, considerantes nos quidem uestre deuotionis affectum pieque uoluntatis propositum, libentissime petitionibus uestris assensum prebere decernimus. Quocirca statuentes atque promulgantes, coram Deo et terribili futuro eius examine, per huius nostri apostolici  priuilegii seriem et constitutionem sancimus, et beate Dei Genitricis semperque uirginis Marie, necnon et beatorum apostolorum Petri et Pauli sanctorumque martyrum Kiliani et Georgii ceterorumque omnium sanctorum auctoritate, in quorum nomine prenominata Ecclesia dedicata est, decernimus, atque obtestamur tam apostolice sedis futuros pontifices, quam qui ecclesiasticas administrauerint actiones, cunctosque Christianitatis titulo insignitos, ut nullus habeat licentiam de his omnibus que eidem Ecclesie a predecessoribus nostris per priuilegia concessa sunt, uel a nobis data uel danda sunt, aut ab aliquibus fidelibus uiris ac mulieribus prefate Ecclesie tradita sunt, uel in antea futuris temporibus contradentur, tam in familiis quam in  terris, seu in aliquibus possessionibus, conuellendi, destruendi, molestandi uel alienandi. Si quis uero, quod non credimus, temerario ausu contra ea que hac nostra stabili et inconuulsa firmitate pie et fideliter per hoc nostrum priuilegium disposita sunt, contraire temptauerit, et hec, que a nobis ad laudem Dei pro stabilitate prescripte ecclesie statuta sunt, refragari, aut in quoquam transgredi, sciat se auctoritate beati Petri principis apostolorum omnium nostraque, cuius immeriti uicem agimus, anathematis uinculis innodatum, et cum diabolo eiusque atrocissimis pompis atque cum Iuda traditore Domini nostri Iesu Christi eterni incendii supplicio concremandum, nisi resipuerit et eidem Ecclesie digna emendatione satisfecerit. At uero qui deuota intentione  obseruator exstiterit huius nostri priuilegii ad cultum Dei respicientis, benedictionis gratiam a misericordissimo Deo et Domino multipliciter consequatur, et uite eterne particeps effici mereatur. Sancta Trinitas caritatem uestram illibatam custodiat.

Scriptum per manum Herhardi, scriniarii sancte Romane Ecclesie, in mense Iunio, indictione XI Datum per manum Benedicti, Portuensis episcopi et bibliothecarii sancte Romane Ecclesie, anno, Deo propitio, pontificatus domini nostri Benedicti summi pontificis et uniuersalis octaui pape primo.



u. Benedicti uIII pape bulla qua Farfensi cenobio bona ac iura omnia confirmat. 
[MURATORI, Script. Ital., II, 557.]


BENEDICTUS episcopus, seruus seruorum Dei, dilecto in Domino filio GUIDONI coangelico, abbati monasterii quod dicitur in Pharpha de loco Acutiano, tuisque successoribus in perpetuum.

Igitur quia petistis a nobis quatenus ex nostra largitate nostroque dono concederemus uestre religioni in fundo Massa ecclesiam Sancte Marie in loco qui dicitur Formellus, cum omni ornatu ipsius, atque uineis et terris, sicut olim detinuerunt duo presbyteri Benedicti propriis uocitati nominibus, qui modo uidentur esse uestri monachi, cum introitu, et exitu suo, et omnibus sibi generaliter et in omnibus  pertinentibus. Concedimus uobis insuper in supradicto fundo Massa casales tres ex integro, scilicet casale de Petroccio, et casale Leonis Sabinensis et casale Petri de Leone ferrario, cum casis, uineis, terris, campis, pratis, pascuis, siluis et arboribus, pomiferis, fructiferis uel infructiferis diuersi generis, cultum uel incultum, uacuum uel plenum. Affines uero et termini eorum sicut nunc sunt et ab origine fuerunt, et quemadmodum in uestre acquisitionis continetur chartula, et sicut heredes supradictorum hominum ad laborandum suis modo detinere uidentur manibus. Omnia iuris sancte Romane, cui Dei auctore presidemus atque deseruimus, Ecclesie, uobis ad tenendum emissa preceptione concedimus a presenti indictione XI uobis uestrisque successoribus  absque reddito uel censu perpetualiter detinendum. Statuentes apostolica censura et auctoritate beati Petri apostolorum principis, sub diuinis obtestationibus et anathematis intordictionibus, ut nulli unquam successorum nostrorum paparum, uel alie cuilibet magne parueque persone, per nominata loca a potestate et dictione uestra uestrorumque successorum, ac uestri monasterii auferre uel alienare quoquo modo liceat. Si quis autem temerario ausu magna paruaque persona contra hoc priuilegium agere presumpserit, sciat se a Deo alienum, et cum omnibus impiis eterno incendio ac supplicio condemnatum. At uero qui pio intuitu custos et obseruator huius nostri priuilegii exstiterit, gratiam atque misericordiam, uitamque eternam a misericordiosissimo  Domino Deo nostro consequi mereatur in secula seculorum. Amen.

Scriptum per manus Benedicti regionarii notarii, et scriniarii sancte Romane Ecclesie in manu apostolica  , indictione supradicta XI.

Bene ualete.

Datum uIII Kalend. Maii per manus Benedicti Domini gratia episcopi Sancte Silue Candide Ecclesie, et bibliothecarii sancte apostolice sedis, anno, Deo propitio, pontificatus D. N. Benedicti sanctissimi uIII pape primo.



uI. Donatio terrarum facta Farfensi cenobio eiusque abbati Guidoni a Benedicto uIII pontifice maximo. 
[MURATORI, Antiq. Ital. Iu, 799.]


In nomine Domini nostri Iesu Christi, anno Deo propitio pontificatus domini Benedicti summi pontificis et uniuersalis pape uIII in sacratissima sede beati Petri primo, indictione XI, mense Iunio, die II. Dum pro adipiscendis celestis regni gaudiis eternis procul dubio ad cultum diuine maiestatis conferenda stipendia omnino fas exigit, eo quod ualemus, nisu queque ad stabilitatem integritatis perfectam in uenerabilibus locis permanere, et non tantum uerbo firmitatis maneat, uerum etiam per seriem scripturarum paginam uolumus esse testatum, maxime in  quibus omnipotenti Deo laudes referuntur; ut Redemptori nostro hoc ipsum quod ad gloriam sancti nominis eius dignoscitur procurasse, sit acceptabile, a nobis inferius ascriptum, et domno Gregorio et domne Marie genitorum meorum, pro quorum amore et uenia meorumque delictorum offero, ut ab eodem Domino Deo nostro sanctissimis suis miserationibus in ethereis arcibus conferatur remuneratio, et ueniam delictorum omnium consequi mereantur. Quapropter ego suprascriptus domnus Benedictus alme Rome presul a presenti die do, dono, cedo, trado et irreuocabiliter largior, simul atque concedo ex propria mea substantia, propria, spontanea, meaque uoluntate, uobis, Guido, uenerabilis presbyter et monachus atque abbas uenerabilis monasterii  Sancte Dei Genitricis Marie domine nostre terre Sabinensis, in loco qui dicitur Acutianus, uestrisque successoribus abbatibus, presbyteris et monachis, maioribus minoribusque, qui in eodem uenerabili monasterio Deo seruituri sunt, pro uestris sacrosanctis fidelibus et quotidianis orationibus, quas pro salute animarum nostrarum facere non cessatis. Ideoque remunero et dono et offero pro anima mea et animabus prenominatorum pie recordationis olim genitorum meorum: id est totam integram uineam et terram quas ad laborandum detinuit Benedictulus, qui dicebatur de Laxo, et Pecculus filius eius, qui fuerunt famuli nostri, cum casis, uineis, et terris, campis, pascuis, siluis, salectis, arboribus pomiferis, fructiferis uel infructiferis,  diuersique generis, riuis, fontibus aque perennibus, cultum uel incultum, uacuum et plenum, sic in integrum, quomodo supradicti famuli nostri ad laborandum suis detinuerunt manibus, in montibus et planiciebus per diuersa loca et uocabula, ubicunque posita esse uidentur, cum introitu et exitu suo, et cum omnibus ad ea generaliter in integrum pertinentibus, posita in territorio Collinensi in fundo Flaiano, sicuti eius affines ab origine fuerunt, uel modo designari possunt, iuris, cui existunt. Que a presenti die largimur uobis, ita ut a uobis continuas orationes suscipiamus; qui si carnalia uobis concedimus, spiritualia a uobis percipere debemus. Et a presenti die pro redemptione animarum fratrum et sororum meorum, et mee, qui supra donator, habeatis, teneatis,  possideatis, et utendi, fruendi, possidendi, uendendi, donandi, commutandi, uel quidquid ad luminariorum concinnationem ad sancte Ecclesie utilitatem uestri monasterii facere siue peragere uolueritis, in uestra uestrorumque successorum sit potestate. Et nullo unquam tempore a me, neque ab heredibus et successoribus meis, neque a me submissa magna uel parua persona aliquam aliquando habebitis questionem aut calumniam. Et si uobis uestrisque successoribus opus interuenerit, stare me una cum heredibus et successoribus meis, et defendere promitto ab omni homine in omni tempore et in omni loco,  ubi uobis necesse fuerit. Et hec omnia, que huius donationis chartule series textus eloquitur, inuiolabiliter conseruare atque adimplere promitto. Nam, quod absit, si contra hec que superius notata sunt, uel ascripta leguntur, agere presumpserimus, et cuncta non obseruauerimus, tunc daturos nos promittimus uobis ante omnis litis initium pene nomine auri optimi libras duas; et post solutam penam huius donationis chartule series in sua nichilominus maneat firmitate. Quam scribendam rogauit Roccionem, scriniarium sancte Romane Ecclesie. Et ego, qui supra scriptus manu propria subscripsi, et testes qui subscriberent, rogaui, et uobis, qui supra, contradidi in mense et indictione suprascripta XI.

+ T h F K I h C T X C, qui et Benedictus episcopus  seruus seruorum Dei.

+ Hilperinus filius Hilperini.

+ Franco filius Duranti.

+ Ioannes, qui Paparone uocatur.

+ Octauianus filius Sergii de Transtiberim.

+ Crescentius filius Ioannis de Lottecar.

+ Ego Roccio scriniarius sancte Romane Ecclesie, qui supra scriptor huius chartule compleui et absolui.



uII. Bulla Benedicti pape uIII pro monasterio Sancti Sepulcri in loco Nociati. 
[MITTARELLI, Annal. Camaldul., I, Append., p. 212, ex autographo monasterii Fontisboni.]

 BENEDICTUS episcopus, seruus seruorum Dei, dilecto in Christo filio RODERICO, qui BONIZZO uocari uidetur, abbati monasterii Sancti Sepulcri ac sanctorum Quatuor Euangelistarum, quod situm est in castro Felicitatis, in loco Nociati, tuisque successoribus in perpetuum.

Quoniam si quid ad honorem Dei et sancta Dei monasteria ordinamus, mercedem inde in futurum a Deo nos recepturos esse non dubitamus: idcirco nos quibus ecclesiarum Dei cura commissa est ecclesiam predictam in posterum prouideatis de rebus sancte nostre Romane Ecclesie priuilegium nostre auctoritatis constituere ratum duximus; arbitramur etenim ad future utilitatis fructum plurimum ualere quod contra insectationes tyrannorum  et quorumlibet prauorum uires uidetur habere. Auctoritate igitur apostolica constituimus priuilegium de ea que inferius continet pro remedio anime nostre nostrorumque successorum pontificum et pro sustentatione fratrum et susceptione inopum et peregrinorum et congregatis in Christi laudibus, quia mercedem in futurum a Deo nos recepturos non dubitamus; proinde concedo uobis uestrisque successoribus in perpetuum, id est Corte que Constantiorum, et Sargonina, et Nobule et Balzolo, et campo Dominico et campo de Puzzo et Flauelle totum in numerum, sicuti sancte nostre Romane Ecclesie cui Deo auctore deseruimus Ecclesie, uobis uestrisque successoribus in perpetuum  detinendum et perfruendum concedimus, uestris precibus inclinati, a presenti duodecima indictione nostra auctoritate libera atque secura habeatis ab omni extranea potestate, ita ut nullus dux, princeps, comes, aut uicecomes, uel magna paruaque persona, potestatem ibi exerceat uel uim facere ibidem presumat, ita sane ut singulis quibusque in indictionibus pensionem auctionarii sancte nostre Romane Ecclesie duos aureos solidos difficultate postposita persoluatis. Statuentes itaque apostolica auctoritate sub diuini iudicii obtestatione et anathematis interdictione ut nulli unquam successorum nostrorum pontificum, uel magna paruaque persona, sicuti supra scriptum est, contra hoc nostrum priuilegium uenire audeat. Si quis autem,  quod non optamus, temerario ausu contra hec uenire attentauerit, et sicuti a nostra apostolica auctoritate concessum et confirmatum est, permanere non dimiserit, sciat se maledictum et anathematis uinculo a Patre et Filio et Spiritu sancto innodatum, et in eternis incendiis cum Iuda traditore Domini nostri Iesu Christi habeat portionem. At uero qui pio intuitu custos et obseruator huius nostri apostolici priuilegii exstiterit, benedictionis gratiam a iusto iudice Domino Deo nostro consequi mereatur et uitam eternam particeps effici mereatur in secula seculorum. Amen.

Scriptum per manus Sergii notarii regionarii sancte Romane Ecclesie in mense et indictione  suprascripta duodecima.

+ Bene ualete. SS.

In nomine Domini datum per manus Azzoni episcopi sancte Ostiensis Ecclesie et bibliothecarii sancte apostolice sedis, anno, Deo propitio, domni Benedicti summi pontificis et uniuersalis octaui pape in sacratissima sede beati Petri secundo, in mense Decembrio, indictione suprascripta duodecima.



uIII. Benedictus uIII Heinrico imperatori tradit cortes tres in ducatu Bauarie sitas pro quibus Colle Caluum regalem curtem accipit. 
[MANSI, Concil. XIX, 329.]

 BENEDICTUS episcopus, seruus seruorum Dei, dilectissimo in Domino spirituali filio H. inuictissimo ac triumphatori Augusto.

Quanquam rei commutatio ex ipsa corporali traditione possit firma consistere, uel ea que legaliter geruntur nulla ualeant refragatione conuelli, ne que tamen possit esse contradendi dubietas, nostre debet interuenire auctoritatis adnisus. Et quoniam curtes tres cum omnibus earum pertinentiis, seruos denique et ancillas, colonos cum colonabus utriusque sexus ibidem residentibus, sic hactenus nostra apostolica sedes detinuit in iure sancte Romane, cui, Deo auctore, deseruimus Ecclesie, caritas nostra poscit et desiderat commutare; ad  cuius uicem recompensationis recepimus nos, a uobis in sanctam nostram Romanam Ecclesiam, dilecte fili II. imperator Auguste, curtem regalem que dicitur N. cum omni sua pertinentia, constituta infra comitatum Spolitanum, que ad uestrum uidetur pertinere imperium, uobis in perpetuum iam dictas tres curtes tradimus atque commutamus, ut a presenti die illas habeatis, teneatis, possideatis. et in uestrum ius et dominium perpetualiter uindicetis, ita ut nullus unquam nostrorum successorum pontificii, uel quelibet alia magna uel parua persona, ipsas tres predictas curtes cum omnibus earum pertinentiis a potestate et ditione uestra auferre aut alienare audeat: sed liceat uos in perpetuum omni tempore a nostra S. R. E. receptas  tenere et possidere. Quod si quis hoc nostrum apostolicum preceptum, quod non credimus, infringere tentauerit, sciat se uobis compositurum auri purissimi libras centum; et hanc commutationum paginam in sua manere firmitate perpetualiter.



IX. Benedictus uIII monasterii B. Petri Bremetensis libertatem et possessiones confirmat  . 
[UGHELLI, Italia sacra, Iu, 1024.]

BENEDICTUS, etc., dilecto filio GOTTIFREDO abbati uenerabili monasterii B. Petri apostolorum principis, fundati in Bremetensi territorio inter Padum  et Ticinum, suisque successoribus in perpetuum.

Si semper sunt concedenda que piis desideriis congruant, quanto potissimum non sunt deneganda ea que pro diuini cultus stabilitate petuntur, etc. Igitur quia per interuenta I. karissimi nostri, Adalberti gratia Dei marchionis gloriosissimi, ac imp. Henrici postulatio fratrum eiusdem Bremetensis monasterii . . . . . quatenus ad ipsum monasterium, quod prius ad Dei honorem ac S. Petri apostolorum principis tempore regis Theodorici ab Abbone patritio fuit prope Alpes in loco Noualesio nuncupato edificatum, et postmodum imminente Sarracenorum persecutione studio Adalberti Deo deuoti marchionis translatum est, collecta congregatione fratrum regularium ad oppidum quod Bremetum  dicitur priuilegiis nostre S. sedis apostolice roboratum. Quorum piis desideriis fauentes hac nostra auctoritate id quod postulatum est concedimus. Et ideo omnibus cuiuslibet ecclesie sacerdotibus quamlibet ditionem habere, uel missarum solemnia ibidem celebrare prohibemus, nisi ab abbate ipsius loci inuitatus fuerit, sed nec aliquam ordinationem uel consecrationem illic facere presumat. Confirmamus etiam eidem monasterio B. Petri apostoli omnes res et possessiones que ab initio fundationis sue apud Noualesium supradictus uir excellentissimus et Christianissimus Abbo per testamenti paginam, siue citra uiuentis tradidit et  delegauit, quasque predictus Adalbertus marchio cum uxore sua deinceps apud Bermetum. translatum donauit. Ecclesiam uero, que est constructa in honorem S. Dei Genitricis uirginis Marie in Pollicino cum omnibus suis pertinentiis, cellam quoque uocabulo S. Andree in ciuitate Taurinensi cum omnibus suis pertinentiis predicto monasterio confirmamus, etc. Insuper cellam quam a Paganis uocant, cum omnibus suis pertinentiis, sicut per precepta ei delegatum est; quin etiam Gabiani cortem cum uniuerso territorio, que est in Stupunico, uallicella, Maridiago, Loretto, Roxaria, et Abrusiateo monasteriolo Gorgiano, que omnia cum predicta corte ac suis pertinentiis iam dicto monasterio per preceptum concessum est. Pollentium quoque  cellam, que ab eiusdem monasterii fratribus nouiter constructa est, et colonia cortem, et Mancianum castrum cum omnibus suis pertinentiis, que Oddo marchio pro remedio anime sue matris eidem monasterio cum sua coniuge per chartam offersionis concessit; Cauallarium etiam cum corte magna, et omnibus aliis suis appenditiis, sicut ab Arduino marchione pro remedio anime sue matris eidem cenobio largitum est. Castrum uero S. Georgii, et Casalis curtem, cellulam uero in honorem S. Petri constructam in ualle que dicitur Ignaria cum omni sua integritate; cellam quoque S. Petri principis apostolorum, et S. Michelis archangeli, et ecclesiam in honorem S. Stephani sacratas cum castro quod uocatur Rodo, et aliud nomine uirdunum  cum omnibus suis pertinentiis, cum portis, ripaticis, etc. Si quis autem, etc.

Scriptum per manus Leonis notarii regionarii et scrinarii S. R. E., in mense Februario et indict. XII, anno, Deo propitio, pontificatus domini Benedicti summi pontificis et uniuersalis uIII pape in sacratissima sede B. Petri apostoli II, imperante D. Henrico a Deo coronato magno imperatore anno I, in mense et indict. suprascripta XII.

Bene ualete.



X. Priuilegium Benedicti uIII pape pro monasterio Casinensi. 
[I. TOSTI, Storia della badia Casin., t. I, p. 246.]


BENEDICTUS episcopus, seruus seruorum Dei, carissimo in Domino Iesu Christo filio ATHENULFO uenerabili et religioso abbati sacratissimi monasterii Beati Benedicti confessoris Christi, siti in monasterio [monte] qui uocatur Casini, tueque sancte congregationi successoribusque tuis in perpetuum.

Conuenit apostolico moderamini pia religione pollentibus beneuola compassione succurrere, et poscentium animi alacri deuotione impertire suffragium. Tunc enim lucri potissimum premium a conditore omnium Domino sine dubio promeremur, si uenerabilia sanctorum loca optime ordinata, et  ad meliorem fuerint sine dubio statum nostra auctoritate perducta. Igitur quia uestra dilectio nostro apostolatui humiliter postulastis a nobis, quatenus concederemus et reconfirmaremus uobis supradictum monasterium Christi confessoris beati Benedicti, situm in territorio Aquinense in monte qui uocatur castro Casino, ubi sacratissimum corpus eius humatum esse uidetur, cum omnibus adiacentiis siue pertinentiis, tam monasteriis uirorum quamque et ancillarum Dei, necnon cellis ac prediis ubicunque uel qualitercunque ad iura monasterii eidem pertinere dignoscitur, omnia in integro monasteria uenerabilia. In primis Domini Saluatoris positum ad pedem ipsius montis, atque monasterium sancte Dei Genitricis et uirginis Marie  qui uocatur Plombarola. Itemque et monasterium Sancte Marie in Cingla, qui nunc infra ciuitatem Capuanam edificatum est; similiter in eadem ciuitate Capuana cella Sancti Benedicti, et monasterium Sancti Ioannis puellarum, imo et monasterium Sancte Sophie, quod infra ciuitatem Beneuentanam edificatum est; uerum etiam et monasterium Sancte Marie, situm in finibus Beneuentani in loco qui dicitur Canneto iuxta fluuium Trinium; porro et monasterium Sancte Marie ancillarum Dei intra ciuitatem Cosencie . . . . . . . . . Pro qua re piis desideriis fauentes, ac nostra auctoritate id quod exposcitur effectui mancipamus, et ideo omnem cuiuslibet ecclesie sacerdotem in prefati  monasterii ditionem quamlibet habere, hanc auctoritatem, preter sedem apostolicam, prohibemus. Ita ut, nisi ab abbate eiusdem monasterii fuerit inuitatus, nec missarum ibidem solemnia presumat celebrari omnimodo. Sed a presenti duodecima indictione irreuocabiliter in perpetuum stabilimus permanendum, et cum Dei timore regendum et gubernandum atque dispensandum statuimus. Post uero obitum abbatis nemo ibi abbatem constituat, nisi quem consensus et uoluntas communis fratrum ex ipsa congregatione eligerit; et qui aliunde ibidem abbatem intromittere uoluerit sub anathemate sit. Insuper apostolica censura sub diuini iudicii obtestatione, sed et ualidis atque atrocioribus anathematis , interdicimus, ut neque ullus  unquam presumat quispiam qualiscunque sit dignitatis preditus potestatis, uel etiam quacunque magna paruaque persona in eodem monasterio, uel eius causis incumbere, aut de rebus et possessionibus, uel ecclesiis sibi subiectis, uel quidquid de his que ei pertinere uidentur quomodocunque auferre aut alienare, sed nec quamlibet malitie aut iacture molestiam, ibidem siue pacis, siue barbaricis temporibus quoquomodo inferre: dum profecto eum perenniter, ut dictum est, pacis quam barbaricis temporibus firma stabilitate esse decernimus sub iurisdictione sancte nostre Ecclesie permanendum. Promulgantes nempe, et auctoritate beati Petri apostolorum principis coram Deo et terribili  eius examine per huius nostri apostolici priuilegii constituti sancimus atque decernimus, ut loca que oblate cuiuslibet qui nobis in eodem prefati monasterii commutata uel concessa sunt, nec non et alias locorum possessiones que a regibus ac ducibus uel castaldeis et a ceteris Christianis in eodem sancto loco largita atque oblata sunt aut in postmodum illic concessa fuerint, firma stabilitate iure ipsius prefati monasterii existenda atque in perpetuum permanenda statuimus. Nec licentia sit, ut dictum est, ex eius uel omnibus eiusdem monasterii pertinentibus cuiquam magna paruaque pars auferre. Aut profecto iuxta id quod subiectis iisdem uenerabilis locus apostolicis constituti atque priuilegii consistit inconcusse dotandus permaneat et liceat  eosdem monachos, ut dictum est, de sua congregatione abbatem semper eligere. Etiam licentiam uobis sit pro confectione chrisme, uel oblatione et ordinatione presbyterorum seu diaconorum et subdiaconorum, et aliorum consecranda. Concedimus etiam uobis in predicto uenerabili monasterio omnibus subiectis ecclesiis Christianis dotes agere, episcopum qualem uobis placuerit inuitandum, hymnum angelicum per dies uero Dominicos et festibus omni tempore ad missarum solemnitates dicendum concedimus; et liceat uobis signum pulsare tam in diurnis quam in nocturnis horis, quando uobis placuerit, in iam dictum monasterium, quam et in ullis eius: et nullus episcopus prohibeat populum Dei ingredi in monasteriis quam et in cellis eius ad  audiendum uerbum Dei. Insuper etiam uolumus ut nullus episcopus presumat in iam dicto monasterio, uel in subiectis suis ecclesiis sacerdotem excommunicare uel ad synodum prouocare, aut abbatem uel monachos qui in illo tempore fuerint. Liceat uobis etiam clericum seu sacerdotem, uel diaconum siue subdiaconum, de quocunque episcopatu fuerit, suscipere ad habitandum, uel monachicum habitum recipiendum cum rebus suis absque prohibitione omnium episcoporum: et liceat uobis tuorumque monachis tibique subiectis iudicare tam monasteria, et cenobia puellarum absque seculari potestate, et prohibitione cuiuslibet episcopi. Si quis autem, quod non optamus, nefario ausu presumpserit  hec que a nobis ad laudem Dei pro stabilitate iam dicti monasterii statuta sunt refragare, aut in quoquam transgredi, sciat se, nisi resipuerit, anathematis uinculis innodatum, et a regno Dei alienum, et cum diabolo et eius atrocissimis pompis, atque Iuda traditore Domini nostri Iesu Christi, eterni incendii suppliciis concremandum sit deputatus. At uero qui pio intuitu obseruator, et in omnibus exstiterit custodiens huius nostri apostolici constituti, et ad cultum Dei respicientibus, benedictionis gratia a misericordissimo Domino Deo nostro per intercessionem beati Benedicti multipliciter consequatur, et uite eterne particeps effici mereatur.

Scriptum per manum Stephani notarii, regionarii  et scriniarii. Data tertio Idus Martii per manum domni Grambosonis episcopi et bibliothecarii sancte apostolice sedis, anno, Deo propitio, pontificatus domni Benedicti sanctissimi octaui pape, sedente anno secundo, indictione duodecima mense Martii die duodecima.



XI. Benedicti uIII pape priuilegium pro Ecclesia Paderbornensi. 
[SCHATEN, Annal. Paderborn. tom. I, p. 407.]

BENEDICTUS episcopus, seruus seruorum Dei, dilecto in domino filio MINWERCO uenerabili episcopo Patherbrunnensis Ecclesie, suisque successoribus in perpetuum.

 Desiderium, quod ad religiosum propositum, et sanctorum locorum stabilitatem pertinere monstratur, sine aliqua nostra, Deo auctore, dilatione perficiendum, et quoties in quibusdam eius utilitatibus nostrum assensum et solite apostolice auctoritatis exposcit presidium, id nostre benignitatis intuitu nos conuenit subuenire, et rati pro integra securitate ex ratione solidare, ut ex hoc ipsis uenerabilibus locis salus et indemnitas profligetur, et nobis quoque lucri potissimum premium a Conditore omnium Deo in sidereis arcibus prescribatur. Igitur quia postulastis a nobis quatenus confirmaremus et apostolica auctoritate corroboraremus tue Ecclesie tibique et successoribus tuis queque pro redemptione animarum suarum ab  imperatoribus, siue regibus, ducibus, comitibus, uel ab omnibus magnis paruisque personis oblata sunt, siue commutata, seu omnia que tu ductus amore Dei de propriis tuis hereditatibus eidem uenerabili sponse tue contulisti perpetualiter; inclinati precibus tuis, per huius priuilegii seriem confirmamus et corroboramus Ecclesie tue, tuisque successoribus in perpetuum, omnia predia culta uel inculta, nec non omnia que ei pro redemptione animarum suarum ab imperatoribus maximeque a Christianissimo et serenissimo imperatore Henrico oblata sunt, siue in comitatibus, seu ubicunque fuerint, nec non omnia que a regibus, ducibus, comitibus, magnis paruisque personis iamdicte Ecclesie oblata sunt. Similique modo  confirmamus ea omnia loca que tu ipse pro redemptione anime tue et parentum tuorum iam dicte tue sponse de propriis hereditatibus contulisti; nec non ea que ab aliquibus commutata sunt. Statuentes apostolica censura sub anathematis interdictione, ut nulli unquam magne parueque persone liceat contra hoc nostrum apostolicum preceptum insurgere uel contraire. Si quis autem, quod non optamus, temerario ausu contra huius nostre preceptionis apostolice seriem pie a nobis promulgatam uenire ac agere tentauerit, sciat se Domini nostri apostolorum principis Petri anathematis uinculo innodatum et cum diabolo et eius atrocissimis pompis, atque cum Iuda proditore  Domini nostri Iesu Christi, eterno igne concremandum. Simulque et in uoragine tartareoque chaos demersus cum impiis deficiat. Qui uero pio intuitu custodes, et obseruatores huius nostre salutifere preceptionis exstiterint, benedictionis gratiam celestisque retributionis, ac eterna gaudia ab ipso iudice Domino Deo nostro consequi mereantur.

Scriptum per manus Benedicti notarii et scriniarii sancte Romane Ecclesie in mense Martio, indictione XII.

Bene ualete.



XII. Benedictus papa uIII castellum Buccinianum nuper a se recuperatum monasterio Farfensi confirmat. .
[MURATORI, Script. Ital., II, II, 518.]


BENEDICTUS episcopus, seruus seruorum Dei.

Conuenit apostolico moderamine, etc. Igitur notum esse uolumus omnibus fidelibus sancte Dei Ecclesie, presentibus scilicet atque futuris, qualiter nos diuino amore illustrati ob reuerentiam sancte Dei Genitricis semperque uirginis Marie, et petitionem gloriosissimi filii nostri imperatoris Henrici domini nostri, domine Genitricis uirginis Marie monasterio, quod dicitur in Pharpha, castellum Buccinianum, quod nuper perditum habebat, reacquisiuimus ad opus et utilitatem predicti monasterii perpetualiter permansurum, situm in Sabinensi comitatu. Deinde predicti monasterii uenerabilis Hugo abbas nostram adiit clementiam, instantissimis  precibus deposcens quatenus pro Dei amore et remedio eiusdem uenerabilis monasterii ex nostra apostolica largitate concedere dignaremur placitum et districtum de massa Bucciniani, que est ante idem castellum, cum omnibus pertinentiis eidem masse pertinentibus uel adiacentibus. Cuius precibus annuentes, eidem uenerabili monasterio, supradictoque abbati, suisque successoribus, necnon et sancte congregationi seruorum Dei ibidem degentium, predicte masse Bucciniani districtum et placitum cum omnibus suis pertinentiis uel adiacentiis ex largitate beati Petri principis apostolorum, et sancte apostolice sedis, cuius ius esse dignoscitur, nostraque apostolica auctoritate concedimus atque  confirmamus perpetualiter mansurum, scilicet ut monachi predicti monasterii omni in tempore pro nobis delectent ad Deum fundere preces, et gloriosissima uirgo Maria, etc., sciat se anathematis uinculo innodatum esse, et a regno Dei alienum. Insuper et compositurum se sciat auri optimi libras centum, medietatem in sacrosancto Lateranensi palatio, et medietatem in supradicto monasterio.

Scriptum per manus Petri scriniarii, notarii atque regionarii sancte Romane Ecclesie, in mense Augusti, indict. XII.

Bene ualete.

Dat. Xu Kal. Augusti per manum domini gratia Bosonis episcopi et bibliothecarii sancte apostolice sedis. Anno, Deo propitio, pontificatus domni Benedicti  summi pontificis et uniuersalis pape octaui in sacratissima sede beati Petri apostoli tertio. Imperante domno Henrico a Deo coronato magno et pacifico imperatore, anno eius primo.



XIII. Synodus Romana Benedicti uIII, in qua Fructuariensis cenobii priuilegium editum. 
[MANSI, Concil. XIX, 361.]

In nomine sancte et indiuidue Trinitatis. Anno qui computatur ab incarnatione Domini 1015, indictione XII, residente in synodo domino et glorioso papa Benedicto intra basilicam Lateranensem, adfuit quidem abbas Willelmi nomine, quiddam prestandum ualdeque utile a materno uniuersalis Ecclesie  sinu suppliciter exposcens, uidelicet ut monasterio Fructuariensi, quod in honorem Dei, et Domini nostri Iesu Christi, eiusque intemerate Genitricis, in paterno solo construxerat, apostolica dignitas libertatis suffragium exhiberet. Cuius petitioni Romane sedis non contemnenda sublimitas assensum idcirco tam facillime prebuit, quia prefatum monasterium in deserto loco, unde nullus unquam episcopus alicuius uel decime redditum noscitur habuisse, fundauit, et apostolica regalia, necnon et imperialia testamenta acquisiuit, iustum uotum iustumque laborem pie cunctis iuuantibus. Preterea idem ipse Warmundus episcopus Hipporiensis [qui melius Eporediensis. Sed euo illo ita locuti], in cuius episcopii limite idem locus situs esse uidetur,  manu propria firmauit, pluresque firmare rogauit episcopos testamentum, ubi excommunicationis nostre minamine prohibetur temeraria cunctorum hominum audacia, uidelicet ne qua regia, episcopalis, uel cuiuspiam mundani uel ecclesiastici ordinis dignitas ualeat, sub qualicunque occasione secularis ambitus, uel ecclesiastice religionis obtentu, habitatores illius loci ullo modo inquietare. Unde dominus Benedictus uniuersalis pontifex ad confirmationem testamentorum omnium unde corroboratus est locus ipse Fructuariensis, sacro suo eum dotauit priuilegio: insuper hoc, cui omnis hec sancta synnodus fauens subscriberet, exarare precepit decretum. Unanimiter ergo tanti Patris, summique pontificis libentissime parentes imperio, saluberrimoque  eius subiacentes desiderio [f. deest si qui], corrumpere nituntur tante auctoritatis priuilegia, atque uiolare illa, quecunque uel a Guntardo leuita, uel ab episcopis, aut a regibus ipsi sancto Fructuariensi cenobio collata, uel fuerint testamenta: ipsos confidenter hec sancta synodus ecclesia percutit in gladio, utpote contradicentes iura maiorum, Patrumque instituta contemnentes sanctorum, qui sancte Romane Ecclesie ab ipso apostolorum tempore omnem obedientiam a cunctis ordinibus exhibendam fore decreuerunt. Huiusmodi armis instructi, excommunicationis iacula in eos retorquentes, neminem peruersorum permittimus immutare, uel infringere quidquid ad quietem, libertatem, securitatem,  honorisque honestatem, ipsi Fructuariensi monasterio, suisque rectoribus per tanta ac talia concessa sunt testamenta. Que quicunque seruauerint, dilexerint et magnificantes auxerint, gaudeant cum eis quorum nomina scripta sunt in celo: qui autem contempserint, corruperint, et pro posse deleuerint, caueant, ne et ipsi deleantur de libro uiuentium, et cum iustis non scribantur: quoniam nisi resipuerint ab hac nequitia, a cunctis etiam se nouerint excommunicatos. Quorum hic subter scripta sunt nomina.

Ego Benedictus S. Romane Ecclesie presul.

Ego Eribertus [qui et Aribertus uocatus] S. Mediolanensis archiepiscopus.

Ego Michel archiepiscopus.

 Ego Theobaldus sancte ueliternensis Ecclesie episcopus.

Ego Petrus sancte Prenestinensis Ecclesie episcopus.

Ego Cono Perusine episcopus.

Ego Arduinus Monteferetranus episcopus.

Ego Petrus Castellanus episcopus.

Ego Emino episcopus Asculanensis.

Ego Adelbertus episcopus Spoletanus.

Ego Lambertus episcopus Polimartiensis.

Ego Ioannes episcopus Balneoregiensis.

Ego Deusdedit sancte Ecclesie Amerine episcopus.

Ego Benedictus episcopus.

Ego Ioannes Quiesthomo episcopus.

 Ego Stephanus Narniensis Ecclesie episcopus.

Ego Gregorius episcopus N.

Ego Ioannes sancte Aliuxe episcopus.

Ego Ioannes sancte Tudertine ecclesie episcopus.

Ego Crescentius sancte Phalaritane [f., Calauritane] Ecclesie episcopus.

Ego domnus sancte Sutrinensis Ecclesie episcopus

Ego Petrus Centumcellensis Ecclesie episcopus.

Ego Ioannes sancte Suanensis Ecclesie episcopus.

Ego Heldericus Urbeuetanus episcopus.

Ego Boto episcopus.

 Ego Henricus Populoniensis episcopus.

Ego Georgius Assisinatensis episcopus.

Ego Theobaldus sancte Albanensis Ecclesie episcopus.

Ego Raynerius Roselensis Ecclesie episcopus.

Ego Lambertus Lingonensis Ecclesie episcopus.

Ego Benedictus sancte Castriensis Ecclesie episcopus.

Ego Petrus sancte Pipernensis Ecclesie episcopus.

Ego Lintulphus sancte Triuensis Ecclesie episcopus.

Ego Benedictus Cerensis Ecclesie episcopus.

Ego Crescentius Nepesine Ecclesie episcopus.

Ego Ioannes Sabinensis Ecclesie episcopus.

 Ego Deodatus Terracinensis Ecclesie episcopus.

Ego Ioannes Fundane Ecclesie episcopus.

Ego Robertus Signensis Ecclesie episcopus.

Ego Benedictus Ferentinus Ecclesie episcopus.

Ego Sigefredus Placentine Ecclesie episcopus.

Ego Raynaldus Ticinensis Ecclesie episcopus.

Ego Landulphus Taurinensis Ecclesie episcopus.

Ego Henricus Parmensium episcopus.

Ego Dertonensis Ecclesie episcopus.

Ego Ioannes presbyter, et cardinalis tituli Sancte Susanne.

Ego Landulphus Genuensis Ecclesie episcopus.

Ego Stephanus presbyter cardinalis tituli Sancte Cecilie.

Ego presbyter Petrus et cardinalis tituli Sancti  Sixti.

Ego Ioannes presbyter et cardinalis tituli Sancti Marcelli.

Ego Petrus presbyter et cardinalis tituli Sancti Marci.

Ego Petrus presbyter et cardinalis tituli Sancti Damasci.

Ego Crescentius presbyter et cardinalis tituli Sancti Stephani in Celerina.

Ego Sebastianus presbyter et cardinalis tituli Sancti Clementis.

Ego Benedictus diaconus.

Ego Crescentius diaconus.

Ego Ioannes diaconus.

Ego Crescentius diaconus.

 Ego Petrus diaconus sancte Romane Ecclesie, et cancellarius sacri palatii.

Ego Franco diaconus.

Ego Landulphus Cremonensis custos.

Ego Guido abbas.

Ego Dominicus abbas Capitolii.

Ego Ioannes abbas Sancti Siluestri.

Ego Ioannes abbas Sancti Matthei.

Ego Petrus abbas Sancte Marie ad uincula.

Cuius testamenti notitiam precepit scribere mihi Benedicto, sacri palatii scriniario, dominus papa Benedictus, tertio die mensis Ianuarii.



XIu. Benedictus uIII Popponi archiepiscopo Treuirensi pallium mittit. 
[HONTHEIM, Hist. Treuir. I, 352.]


BENEDICTUS episcopus, seruus seruorum Dei, beatissimo confratri et episcopo POPPONI S. Treuerice sedis archiepiscopo uenerabili eternam in Domino salutem et apostolicam benedictionem.

Apostolice sollicitudini conuenit benignum erga fratres semper prebere affectum, eorumque petitionibus,  que rate rationabilesque uidentur, commodare assensum. Proinde, dulcissime frater, quia postulasti a me uti iuxta morem predecessorum tuorum usum tibi pallii concederemus, libenter tuo uoto annuimus, solerter tuam commonentes fraternitatem ut exterioris indumenti habitum morum probitate exornes, talemque te in omnibus exhibeas, ut credite dispensationis officium pastorali cura semper administrare studeas: tunc enim uelut lucerna, que in domo Domini lucet, cunctis apparebis conspicuus, si, uti exteriori habitu, ita et interiore, fueris adornatus; crucem Christi, quam sub pallii specie gestas in corpore, intus decreueris portare in mente, clamans cum Apostolo: »Mihi mundus crucifixus est, et ego mundo;« desideranter quoque  et illud addens prophete: »Confige clauis a timore tuo carnes meas.« Debita igitur caritate te admonentes, ab apostolica sede pallium tibi transmittimus, huius priuilegii nostri auctoritate statuentes ut in celebratione missarum, his tantummodo solemnitatibus eo adornatus incedas, uidelicet: in Natali Domini, in Epiphania Domini, in Cena Domini, in Pascha, Pentecoste, et in Ascensione Domini; et festiuitatibus sancte Dei Genitricis et perpetue uirginis Marie, et in Natali sancti Ioannis Baptiste, et in solemnitatibus omnium apostolorum, et in solemnitate Omnium Sanctorum; in festis quoque illorum sanctorum quorum corpora et reliquie in tuo episcopatu requiescunt, et in dedicatione tue ecclesie, et in die annue ordinationis tue; et  si quando sacros ordines competenter facere decreueris. Concedimus etiam, carissime fili, crucem ante te gestari. Omnipotens Dominus fraternitatem tuam, dulcissime frater, hic et in futuro custodiat, sicque mentes nostras in seruitio suo corroboret, ut pro bene administrate pastoralis cure officio in eterna beatitudine laborem nostrum remuneret.

Bene uale.

Data uI Idus Aprilis mensis, per manus Benedicti episcopi, apostolice sedis legati. Anno  Henrici inuictissimi regis Romanorum XuII, imperii uero eius III, indict. Xu.



Xu. Benedictus uIII Benedicto archiepiscopo Salernitano pallium tribuit Ecclesieque eius iura confirmat. 
[BARON. Annal. ad an. 1012, n. 4.]


. . . . . . Scriptum per manum Benedicti notarii regionarii et scriniarii S. R. E., mense April., indict. XIu.

Datum uII Kalendas Maii per manus Petri episcopi Ecclesie Prenestine et bibliothecarii S. R. E., indict. XIu, anno, Deo propitio, pontificatus domini  nostri Benedicti summi pontificis et uniuersalis octaui pape in sacratissima sede B. Petri apostoli quarto, imperii domini Heinrici imperatoris Augusti anno tertio, indict. decima quarta, mense iam dicto Aprilis, die septima.



XuI. Epistola Benedicti uIII ad episcopos Burgundie et Aquitanie.---Mandat ut inuasores bonorum Cluniacensium, nisi satisfecerint, excommunicentur. 
[DUCHESNE, Script. Rer. Franc., Iu, 169.]

BENEDICTUS per diuinam gratiam sancte Romane Ecclesie presul et episcopus, omnibus fratribus et cepiscopis per Burgundiam, Aquitaniam et Prouinciam constitutis, BURCHARDO, scilicet archiepiscopo  Lugdunensi, eiusdem nominis archiepiscopo uiennensi, WALTERIO archiepiscopo Besontiensi, WALTERIO summe religionis episcopo Augustudunensi, STEPHANO episcopo Aruernensi, FREDELONI episcopo Aniciensi, GAUFREDO episcopo Cabilonensi, LAMBERTO episcopo Lingonensi, GAUSLINO episcopo Matisconensi, uUIGONI episcopo ualentinensi, HARMANNO episcopo uiuariensi, PONTIO archiepiscopo Arelatensi, ARIBALDO episcopo Uzeticensi, ODULRICO episcopo Tricassinensi, GERALDO episcopo uapincensi, PETRO episcopo uassinensi, ELDEBERTO episcopo Auinionensi, STEPHANO episcopo Carpentoractensi, ALMERADO episcopo Rhegensi, salutationem et benedictionem ex parte Dei omnipotentis et beati Petri apostolorum principis, et mea qui presulatum, licet  indignus, tenere uideor apostolice sedis.

Liquidum est Cluniacense monasterium olim a Willelmo, nobilissimo Aquitanorum principe, in pago Matisconensi constructum, ipso agente, cum apostolice sedis pontifice et Romanorum imperatore, regibus quoque Francorum et Burgundionum, quod ita sit ab omni subiectione cuiuslibet persone, siue regis, siue episcopi, siue comitis liberum, ut aliquid debeat nulli nisi Deo et sancto Petro et sedis apostolice summo presuli. Que libertas a cunctis antecessoribus nostris, qui a conditione ipsius loci in hac sancta Romana Ecclesia fuerunt usque ad nos, scriptis priuilegiis, et a prelibatis principibus, datis preceptis tam de ipso loco quam de omnibus ad se pertinentibus, in Burgundia, Aquitania, Prouincia  constitutis, uidelicet monasteriis, cellis, terris cultis et incultis, corroborata et confirmata est, eo uoto et desiderio ut seculum deserentes, et in eodem loco sub regulari disciplina Christi seruitio ex toto semet mancipantes, absque ullius impedimento licentius Deo adhererent, et de ibidem Deo et S. Petro a fidelibus oblatis, hospitalitate et egenorum cure inseruirent. Quod hactenus, Deo propitiante, et apostolica auctoritate suffragante, bonitate insuper circum se manentium adminiculante, inquantum potuerunt, deuote fecerunt. Nunc uero, sicut in presentia Deo deuoti domini Roberti regis Francorum, principumque eius et optimatum, qui cum eo uenerunt ad limina apostolorum, et reclamatoria legatione  dilectissimi filii nostri Odilonis eiusdem loci abbatis percepimus, ita malorum contra eos exardescens insurrexit et conualuit cupiditas et insania, scilicet terras ipsorum inuadendo, et substantias tam ipsorum quam pauperum sibi commissorum depredando, ut, multiplicibus angustiis et afflictionibus tribulati, nullo modo, sicut nunc usque fecerunt, conuenienter Deo debitum obsequium ualeant soluere, nec solitam curam superuenientium hospitum et pauperum possint exercere. Igitur quia in eodem loco iuges orationes et missarum celebrationes et eleemosyne fiunt pro statu sancte Dei Ecclesie, et omnium fidelium uiuorum et defunctorum salute et requie, ipsius dispendium commune omnium nostrum est detrimentum. Et licet omnes boni fideles de eorum angustia  et perturbatione debeant compassionem habere, et summo cum studio seruos Christi iuuare, ut absque ullo impedimento queant in sancto proposito persistere, ego tamen, ad quem, post Deum et sanctum Petrum, cura et prouidentia sepedicti loci specialiter pertinet, iuuamen et solatium auctoritatis apostolice non desistam subministrare.

Sunt autem crudeliores sepenominati loci habitatorum persecutores. Ildinus, omnis bonitatis inimicus, qui non solum in hoc illos irritat quod sua suorumque eis tollit, sed etiam quod, suam nequitiam in illos retorquere cupidus, facit circum se manentibus intelligere omnem iustitiam de male a se comissis eis uelle se facere, et ita eos in ipso placito et concordatione semper fallit et illudit ut pro iustitia  deteriorem ab eo iniuriam suscipiant. Est et Wichardus de Belioco qui eis tollit ecclesiam de Tresdo cum omnibus appendiciis suis. Bernardus quoque de Retorterio, Hugo de monte Pauonis, et uxor eius Arilina, qui eis tollunt potestatem de Lasiaco, cum omnibus ad se pertinentibus, sicut diue memorie comes Leotaldus primum, deinde Milo religiosus miles per testamentum litterarum olim contulerunt sancto Petro et prefato loco. Falco nepos Iterii clerici, et frater eius, omnesque consortes illorum, qui eis tollunt potestatem de Oiadellis cum omnibus appendiciis suis. Warulfus de Branceduno, et frater eius Walterius Matiscensis prepositus, qui eis contrarii sunt de precaria quam tenebat de sancto Petro beate recordationis Leobaldus episcopus, eorum  uidelicet auunculus; et de alia terra quam idem presul ante mortem suam, ipsam precariam restituens, ex sua parte donauerat sancto Petro. Durandus de Caudiaco, Aiminus de Caudiaco, Girardus de Centurpennis, qui eis contrarius est de uilla Fontanedo. Robertus de Isleuee, qui tollit eis plantas quas Bernardus Dolum interfectus dederat sancto Petro. Sed et illi qui eis contrarii sunt de potestate Sarrianis, necnon et illi qui depredationes et iniustas consuetudines faciunt et requirunt in potestate ualentiola, et in potestate Tudelleta, et in Podioodolenis, et in ceteris potestatibus, uillulis et terris ad prefatum locum pertinentibus. Sunt etiam alii quam innumerabiles, quorum nomina longissimum  esset huic schedule inseri. Hos supra nominatos et omnes alios persecutores, depredatores et inuasores terrarum et substantiarum ad sepedictum locum pertinentium, more antecessorum nostrorum, prefati loci ad nos specialiter pertinentis curam et prouidentiam habentes, ex parte Dei et sancti Petri, et nostra, uocamus ad resipiscendum, et monemus ut contrarietates et iniustas querelas, quibus seruos Dei inquietant et conturbant, quam citius deponant. Terras etiam iniuste peruasas, et substantias depredatas, cum omni integritate, iuxta rationem, quam cum eis inuenire potuerint, restituant. Sed de iniuria quam sine causa illis intulerunt, congrue satisfaciant infra spatium quod est abhinc usque in festiuitatem S. Michelis. Quod si fecerint, habeant gratiam,  et benedictionem, et absolutionem Dei et sancti Petri, et nostram. Si autem infra prefixum a nobis terminum monitioni et uocationi nostre non assenserint, sed contemptores et inobedientes exstiterint, in sua malitia perseuerantes, cauterio ecclesiastici examinis quasi putrida membra a corpore Christi prescindantur, sintque a liminibus sancte Dei Ecclesie procul repulsi, et a consortio fidelium alienati et excommunicati. Sint maledicti stantes et ambulantes, uigilantes et dormientes, ingredientes et egredientes. Sint maledicti manducantes et bibentes. Sit maledictus cibus eorum et potus. Sit maledictus fructus uentris eorum, et fructus terre eorum. Substineantque plagas Herodianas, quousque disrumpantur uiscera eorum. Et cum Dathan et Abiron de  terra uiuentium perditi, cum diabolo et angelis eius perpetualiter damnati, maneant in penis infernalibus sine fine cruciandi. Fiant etiam filii eorum orphani, et uxores eorum uidue. Nutantes transferantur filii eorum, et mendicent. Eiiciantur de habitationibus suis, omnibusque maledictionibus, que in ueteri uel Nouo Testamento contineri uidentur, maledicti et anathematizati subiaceant, quousque resipiscant et nostre uocationi et monitioni congrue satisfaciant.

uobis etiam fratribus meis et cepiscopis, supra nominatis, mando et precipio auctoritate apostolica ut hanc meam confirmetis sententiam, et similiter illos excommunicetis, omnibusque presbyteris et  ceteris sacri ordinis ministris uobis commissis excommunicare precipiatis. Si quis autem uestrum  non obedierit huic nostre iussioni, de contemptu inobedientie nouerit se habiturum rationem ante tribunal Christi. Ipse nempe dixit: Qui uos audit me audit, et qui uos spernit me spernit. Sed et seniori quam reuerendo domno Willelmo comiti, necnon precipue bonitatis et dulcedinis domno Hugoni comiti, domnoque Rainaldo comiti filio supranominati domni Willelmi, bone quoque indolis, ac totius affectu dilectionis amplectendo domno Ottoni comiti; omni etiam reuerentia et ueneratione dignissime domne Adeleidi comitisse, cognomento Blanche, nuruique eius domne Gerberge comitisse; sed et illustribus uiris  domno Wigoni uicecomiti, et fratri eius domno Willelmo, domno quoque Odulrico, et domno Ansoldo, et ceteris principibus et optimatibus totius Burgundie, Aquitanie et Prouincie, qui auxilio esse possunt habitatoribus sepenominati loci apostolice benedictionis et absolutionis munus mittimus, ipsisque omnium suorum peccaminum ueniam implorantibus, in cunctis benefactis, que a nobis et a ceteris fidelibus in hac sancta Romana Ecclesia quotidie fiunt, ex parte Dei sanctique Petri, et nostra, partem et societatem damus, eo obtentu ut semper adiutores et defensores predicti loci, omniumque ad se pertinentium, de omnibus sibi contrariis existant. Quod si neglexerint, non solum tanto beneficio priuabuntur, sed insuper de potestate  ob defensionem fidelium a Deo sibi data in die ultimi examinis sine dubio rationem reddent.

Data Kal. Septembris.



XuII. Erectio Bisuldunensis Ecclesie in episcopatum. 
[COCQUELINES, Bullar. Collect., I, 327.]

BENEDICTUS episcopus, seruus seruorum Dei, dilecto in Christo filio GUIFREDO a nobis consecrato episcopo, tibi tuisque successoribus in perpetuum.

Desiderium, quod religiosum propositum et sanctorum locorum stabilitatem pertinere monstratur, sine aliqua est, Deo auctore, dilatione perficiendum, et quantum in quibusdam eius uariationibus commodis  nostrum assensum, et sancte apostolice auctoritatis exposcitur presidium, ultro benignitatis intuitu nos conuenit subuenire. . . . . . . pro integra securitate ex ratione solidare, ut ex hoc ipsis uenerabilibus locis, salus et indemnitas proficiscatur et nobis quoque lucri potissimum premium a conditore omnium Deo in sidereis arcibus prescribatur. Quapropter notum esse uolumus omnibus tam presentibus quam futuris, quoniam Bernardus comes cum filio suo Guillermo, et per hos Guifredus comes frater, eius suum desiderium demonstrantes, hi omnes derelicti simul sub sola tuitione et defensione beati Petri apostoli suique uicarii a pie memorie patre Oliba comite nobilissimo, apostolorum adierunt  limina, nostramque presentiam, petentes suppliciter, ut liceret sibi nostro consensu nostroque iudicio, sub quo solo erant positi, pro redemptione animarum parentum suorum, et suorum uenia delictorum episcopatum in propria hereditate perficere in uno ex tribus locis, quo eis magis placuerit, siue in monasterio Sancti Ioannis Riuipollensis, seu in monasterio Sancti Saluatoris, et Genesii, ac Michelis archangeli, quod est infra muros Bisulduni, et liceret eis nostra constitutione ex suis donis, et propriis hereditatibus episcopatum ditare, quibus ibidem seruientes uiuere, et quiete Deo seruire possint, episcopumque in eo consecrari a nobis flexis genibus suis cum osculo pedum nostrorum petierunt; et quia necessarium cognoscimus ad late  uel simile opus timentes Dominum nostra exhortatione inclinare, non desiderantes hos uel similes a suo bono proposito remouere, eorum sacratissimis petitionibus contraire indignum duximus, sed potius eorum desideriis annuentes in uno ex tribus predictis locis, quos sibi magis placuerit episcopatum fieri, et ditari decreuimus, et in perpetuum episcopatum esse censemus, teque Guifredum episcopum in eadem eorum petitione consecrauimus, eo scilicet ordine ut licentiam et potestatem habeas tu tuique successores episcopi per totam illam terram quam predicti fratres uenerabili episcopatui obtulerint uel habere uidetur ex proprio dono, hereditate, uel alii Christiani in posterum pro redemptione sue anime daturi sunt consecrandi ecclesias, et consignandi  infantes, clericos et sacerdotes benedicendi et omne episcopale opus peragendi. Consecrationem uero successorum tuorum nobis nostrisque sucessoribus reseruamus in perpetuum, pro qua sacratione nobis et successoribus nostris a successoribus uestris nichil offerri iudicamus statuta sanctorum Patrum sequentes. Sed ne appareat in conspectu nostro uel successorum nostrorum uacuus, qui consecrandus erit, non pro consecratione, ut diximus, sed pro debita obedientia, et ut subiectum se semper nostre Ecclesie ostendat, post sacrationem suam unam libram auri offerri iubemus. Similique modo precipimus ut contra Christianos arma mouere nulla ratione presumas, nec aliqua magna uel parua persona ad hoc uos cogere tentet. Statuentes apostolica  censura, sub diuini iudicii obtestatione et anathematis interdictione, ut nulli unquam nostrorum successorum pontificum uel alii cuilibet magne parueque persone hec que a nobis modo decreta et constituta sunt, in quoquam conuellere sed potius firma stabilitate inconuulsa perpetuis permanere temporibus definimus. Si quis autem temerario ausu contra huius nostre apostolice preceptionis seriem pie a nobis promulgatam, uenire, agere, uel effringere tentauerit, sciat se, nisi resipuerit, domini nostri et apostolorum principis Petri anathematis uinculo innodatum, et cum diabolo et eius atrocissimis pompis atque cum Iuda traditore Dei et Saluatoris nostri Iesu Christi in eternum ignem concremandum, simulque et in uoragine tartareaque chaos  demergendus cum impiis deficiat. Qui uero pio intuitu custos et obediens, atque obseruator huius nostre salutifere preceptionis exstiterit, benedictionis gratiam et celestis retributionis eterna gaudia a iusto iudice Domino Deo nostro consequi mereatur in secula seculorum. Amen.

Scriptum per manum Benedicti notarii regionarii et scriniarii sancte Romane Ecclesie, in mense Ianuario, indictione quinta decima.

Petrus Ecclesie Sutrine episcopus his omnibus consensit et subscripsit. Linoltus episcopus. Robertus episcopus. Ioannes Hortanus episcopus. Benedictus Carensis episcopus. Petrus episcopus sancte Pipemensis Ecclesie. Ego Benedictus episcopus  Portuensis. Ioannes episcopus Fundane Ecclesie.

Datum uII Kalend. Februarii per manum Bosonis Dei gratia episcopi et bibliothecarii sancte apostolice sedis.



XuIII. Benedictus uIII papa ecclesiam Bisuldunensem nuper constructam a Bernardo comite Bisuldinensi sub protectione sedis apostolice recipit. 
[COCQUELINES, tom. I, p. 326.]

BENEDICTUS episcopus, seruus seruorum Dei, dilectissimo in Christo filio ADALBERTO S. Saluatoris et S. Genesii ac S. Michelis rectori, quorum ecclesia est edificata iuxta castrum Bisulduni, tibi tuisque successoribus cunctis in perpetuum.

Desiderium quod ad religiosum propositum et  sanctorum locorum stabilitatem pertinere monstratur, sine aliqua, Deo auctore, perficiendum est dilatione: et quoties in cuiusdam eius utilitatis commodum nostrum assensum et sancte apostolice auctoritatis exposcitur presidium, ultro benignitatis intuitu nos conuenit subuenire. . . . pro integra securitate ex ratione solidare, ut ex hoc ipsis uenerabilibus locis salus, et indemnitas proficiscatur, et nobis quoque lucri potissimum premium a conditore omnium Deo in sidereis arcibus ascribatur. Quapropter omnibus hominibus notum esse uolumus tam presentibus quam futuris quoniam dilectus filius noster inclitus Bisuldunensis comes Bernardus cum filio suo Guillelmo flexis genibus pedes nostros osculando sanctam Romanam curiam deprecatus est, ut prefatam  ecclesiam Sancti Saluatoris, ac Sancti Genesii, nec non Sancti Michelis archangeli sub sola tuitione ac defensione beati Petri apostoli, suique uicarii reciperemus, et nostre apostolice confirmationis, et auctoritatis priuilegio muniremus. Ea propter, dilecte fili Adalberte, tibi tuisque successoribus decernimus huius apostolice auctoritatis priuilegio a presenti decima quinta indictione, sancimus ob honorem ipsius S. Saluatoris, et S. Genesii ac S. Michelis archangeli, et stabilitatem eiusdem loci, quem ipse predictus comes Bernardus cum auunculo suo Miuone pro omnipotentis Dei amore, mercedeque anime sue de suo proprio comitatu moderno iuri uel ditioni subsit. Inprimis ecclesiam Sancti uincentii  cum decimis et primitiis, et cimeteriis suis cis torrentem et ultra torrentem, seu cum oblationibus suis, et cum ecclesiis suis suffraganeis, uidelicet Sancti Martini de Iuuiniano, et Sancte Marie de Faxis, et Sancti Fructuosi de Ursiniano, et Sancti Syluestri de Mor, sicut terminis assignantur in dote consecrationis eius quam conspectui nostro obtulit Bernardus spiritalis filius noster iam dictus. Primus terminus est iamdicte S. uincentii ecclesie cum suffraganeis suis ab oriente in Portello, de meridie in flumine de Tezer et in Turno, de occidente in Lidercha, et in monte Augustino, de Circio in podio regali, et in monte Frigido super Paleriam, et in monte Caluo super Ligordanum. Et ecclesiam Sancte Marie, et Sancti Ioannis cum omnibus alodiis et  proprietatibus suis, que est in prope menia Bisulduni una cum ipsa proprietate quam prefata ecclesia Sancti Saluatoris et Sancti Genesii, ac Sancti Michelis habere uidetur in burgo Bisulduni, et in circuitu, et in omnibus aliis locis. Has uero supradictas, omnes ecclesias cum omnibus alodiis, et proprietatibus suis, sicut fatus Bernardus ipse comes donauit cum auunculo suo Mirone in predicta ecclesia, uel donabit, et cetera que ubique donauit, aut donabit, siue casis, casalibus, curtis, mansis, ecclesiis, fundis, terris, seu uineis, pratis, pascuis, et cum omnibus ad ius ecclesie notate pertinentibus saluam et in cunctis quietam consistere sub nostre apostolice sedis tuitione, ita confirmantes decernimus, ut nullus imperatorum, uel regum, neque ulla  persona clericalis uel laicalis, parua aut magna in prefatis ecclesiis, neque in parochianis earum pro pace, et tregua, seu pro re ecclesiastica, sicut iam dicti termini assignantur, aliquam ditionem habere presumat, sed rem per iudicium Adalberti eiusdem loci rectoris uel successorum, qui in iam dicta ecclesia Sancti Saluatoris ac Sancti Genesii seu Sancti Michelis modo et in futuro in perpetuum commorabuntur, diiudicent, et discernant, et semper in eorum consistat uoluntate et potestate. Liceat eos quiete et pacifice uiuere tam illos, quam sacerdotes, seu clericos, atque laicos eorum, et sint omnes immunes, et alieni ab omni publica functione uel turpi seruitio, ita ut nullus audeat eos molestare, aut inquietare, nisi solummodo binos solidos omni  anno ad altare Sancti Petri pro pensione persoluant, et Mironi Gerundensi episcopo, et omnibus eius successoribus hospitium annuatim de septem equitaturis, et totidem sociis tantum. Et ipse Miro, et omnes successores eius episcopi dent iam dicto Adelberto, et successoribus eius in prefata ecclesia Sancti Saluatoris, et Sancti Genesii, ac Sancti Michelis commorantibus, chrisma sine aliquo seruitio, et habitatores eiusdem ecclesie donent illud S. uincentio, et aliis ecclesiis sibi subditis. In precipuis quoque festiuitatibus, Pascha uidelicet et Pentecoste, et sancti Genesii, ac sancti Michelis archangeli, et omnium sanctorum atque Natalis Domini, omnes clerici S. uincentii cum uniuersis parochianis suis ueniant plenissime ad missam maiorem  ad ecclesiam S. Saluatoris ac Sancti Genesii, atque Sancti Michelis in perpetuum cum eorum oblationibus. Statuentes, apostolica censura, sub diuini iudicii obtestatione, et anathematis interdictione, ut nulli unquam nostrorum successorum pontificum, uel alie cuilibet magne parueque persone, hec que a nobis modo decreta sunt, atque constituta quempiam in quocunque conuellere, sed potius firma stabilitate inconuulsa perpetuis temporibus permanere definimus. Si quis autem temerario ausu contra huiusmodi nostre apostolice preceptionis seriem pie a nobis promulgatam uenire, agera uel infringere tentauerit, sciat se, nisi resipuerit, Domini nostri et apostolorum principis  Petri anathematis uinculo innodatum, et cum diabolo et eius atrocissimis pompis, atque cum Iuda traditore in eternum ignem concrematum, simulque in uoragine cum impiis deficiat. Qui uero pro intuitu custos et obediens, atque obseruator huius nostre salutifere preceptionis exstiterit, benedictionis gratiam, et celestis retributionis eterna gaudia a iusto iudice Domino Deo nostro consequi mereatur in secula seculorum. Amen.

Scriptum per manum Benedicti notarii regionarii et scrinarii sancte Romane Ecclesie in mense Ianuario, indictione quinta decima.

Petrus ecclesie Sutrine episcopus his omnibus consentit et subscripsit.

Robertus episcopus.

 Ioannes Hortanus episcopus subscripsit.

Benedictus Arensis episcopus.

Petrus episcopus sancte Pipemensis Ecclesie.

Ego Benedictus Portuensis episcopus.

Datum uII Kal. Februarii per manum Bosonis Dei gratia episcopi, et bibliothecarii sancte apostolice sedis.

Bene ualete.



XIX. Benedictus uIII papa confirmat bona monasterii S. Stephani Balneolensis Bisuldunensis diecesis. 
[COCQUELINES, ubi supra, I, 323.]

BENEDICTUS episcopus, seruus seruorum Dei, dilecto in domino BONISILIO religioso presbytero et  monacho, atque euangelico abbati uenerabilis monasterii Sancti Christi protomartyris Stephani, quod situm est in comitatu Bisuldunense in ualle Sterria in capite ipsius stagni, loco qui dicitur Balneolus, tibi tecumque manentibus, et per te tuisque illorumque successoribus, salus et pax, et apostolica benedictio quoad mundus permanet.

Cum constet Dominum Deum nostrum honorem sancte uniuersalis Ecclesie incessanter a propagatoribus beate fidei augmentare, necesse accipientibus ab illo totius iura regiminis, ei concedere censura iusti moderaminis firmam liberalitatem, malorumque procul ab ea pellere peruasionem. Quocirca quoniam conuenit apostolice pietati benigna petentibus succurrere compassione, ideo nos tuis iustis  annuentes precibus, omnes proprietates siue possessiones ipsius loci, fines uel limites, cum adiacentiis precipuorum prediorum, cum omnibus ecclesiis, parochiis, uillis, fundis, casis, casalibus, terris, uineis, campis, pratis, pascuis, siluis, garricis, arcis, torculareis, aquis, aquarum ductibus, uineis molendinis cum suis caputaquis, et suis piscatoriis, cultum uel incultum, et quecunque beato protomartyri et leuite Stephano ex collationibus regum olim in cenobio Balneolas retinere uidetur, nostro apostolico confirmamus priuilegio. Concedimus itaque predicto monasterio, quod in circuitu eius habetur, uidelicet quantum habere dignoscitur in comitatu Bisuldinensi;  parochia autem de ipsa ualle, ecclesiam Sancte Marie, et Sancti Benedicti cum decimis et primitiis absque tributo una cum oblationibus fidelium, cum terminis et adiacentiis eorum. Ecclesiam Sancti Petri cum ipsa uilla Agemal cum terminis et decimis atque primitiis suis; ecclesiam Sancti Romani cum ipso cimeterio, cum decimis et primitiis, et oblationes fidelium, et ipsam medietatem de ipsas primitias, et de ipsa Salisparsa, et de Ermetanos, et de Agelage, cum ipsas domos, terras et uineas, molendinis, que in ipsa parochia sunt et uel ad ipsum cenobium pertinent: uillam Leonem cum terminis, adiacentiis suis: Sauarres cum terminis et adiacentiis suis; Starola, et Figerolas cum terminis et adiacentiis suis: Erementanos, et Agelaga cum terminis et  adiacentiis suis, et cum ipsos boscos; Neserga, et Frescaned cum terminis et adiacentiis suis: uilla Iafare et uillare Paterni cum terminis, et adiacentiis suis: Agemal et Millanicas atque uilla Alba cum terminis et adiacentiis suis. In parochia de Porqueres domos, terras, uineas cum eorum terminis uel adiacentiis suis, et cum ipsas decimas que sanctus Stephanus ibi tenet. uallemala que dicunt Merdant, cum decimis, et finibus, terminis suis. Solerols cum terminis et adiacentiis, et cum eorum decimis. In uilla que dicitur Adiliano, et Sirinano et Albuciano, et casales, domos, terras, uineas, cultas et incultas, et boscos et molinis. Usal cum ipsos boscos cum terminis et adiacentiis suis. In uilla uendut domos, terras, uineas, cultas, et incultas. In ualle Miliarias  ecclesia sancti Petri, de sancta Maria de Romzilia, et sancti Andree in Rouilias, cum decimas, et primitias, et oblationes fidelium, in eorum uidelicet parochia domos, terras, uineas, siluas cum eorum terminis, et adiacentiis suis. In Falgons, uel in eius terminis domos, terras, uineas et boschos, cum eorum terminis et adiacentiis suis. In sancti Nazarii domos, terras, uineas, siluas cum eorum terminis uel adiacentiis suis. In Biserga domos, terras, uineas, siluas cum eorum terminis et adiacentiis suis. In pago Ariuilfo domos, terras, uineas, siluas, cultum et incultum, et eremum, cum eorum terminis et adiacentiis suis. In Caluas, terras cultas et incultas. In ualle sancte Pate, in locum, quem dicunt S. uincentii  de Salente, uel in loco quem dicunt Corbos, ecclesiam sancti uincentii, atque parochia cum decimis et primitiis, et oblationes fidelium, cum domos, terras, uineas, molendinis, siluas cum eius terminis, uel fines de ipsa parochia. Mercati uero prefati loci teloneum, et omnem iustitiam ibidem peragendam ab integro concedimus. In Somer domos, terras, uineas, cultum uel incultum, et cum eius siluas cum terminis et affrontationes. In monte Sancti Iuliani ipsa ecclesia, cum decimas et primitias et oblationes fidelium, cum domos, terras, uineas et siluas cum eorum terminis uel adiacentiis suis. In Camedello domos, terras, uineas, cultas et incultas et molenariis. In Baso domos, terras, et ipsa ecclesiola Herma. In Agelager domos, terras, uineas, siluas, cultum et  incultum, cum terminis et adiacentiis suis. In Logordano et in Malano terras, cum Oliberes, et ipsas condaminas de Boscholos, et ipsa uinea de uallealta. In Bruger ipso manso qui fuit de Seniofredo Marhot cum terras cultas uel incultas. In Morzano domos, terras cultas uel incultas, et uineas cum terminis earum. In Cisteriano, que dicunt uillauert, ecclesia sancte Marie cum ipsa parochia, cum decimis et primitiis suis, et cum oblationes fidelium, cum domos, terras et uineas, cultas uel incultas, et cum ipsis molinis, cum terminis et adiacentiis suis de ipsa parochia. In uilla Oller, uel in uilla de Amelio, et in uilla uendut, domos, terras, uineas, cultum et incultum. In Turres, domos, terras et uineas, cultum et eremum. In uilla de Almires, uel infra eius terminos,  domos, terras, uineas, cultum et eremum, siluas, et olibarias. In Contens domos, terras, uineas, cultum et eremum, et olibarias. In sancti Felici de Ledono domos, terras, uineas, cultum et eremum. In parochia de Sancta Columba, domos, terras, uineas, cultum et eremum. In uilla Abundanti domos, terras, uel infra eius terminos, domos, terras, uineas, olibarias, cultum et eremum. In uilla Fedanti uinea una. In Orfanos uel infra eius terminos, domos, terras, uineas, cultum et eremum, molinis et molinariis cum caputaquis, hortis hortalibus cum olibariis et ipso alode cum ipsos molinos, et cum ipsos caputaquis cum eorum terminis et cum eorum affrontationes, quod Bonfilius dedit, sicut in scripturis S. Stephani resonat. In uilla Galdinarios domos,  terras et uineas, uel infra eius terminos cultum et eremum. In Pareds terras, et uineas; in Ordios domos, terras, uineas, cultum et eremum, uel infra eius terminos; in pago alto, quem dicunt Murriano, domos, terras, uineas, siluas, cultum et eremum. In comitatu Gerundense in Matamors, uel infra eius terminos, domos, terras, uineas, cultum et eremum, molinis et molinariis, siluis et ipso stagno cum ipsis pratis. In Gerundella terras, cultas uel incultas, et boschos. In Costa Rabida, et in Bonecurto terras, uineas, et boschos, et uinea de Cona. In Biert uel in Gralloners domos, terras, uineas et siluas. In Monte Calbo, uel in Canneto, domos, terras, cultum et eremum. In Borgoniano et in curtes, uel in  Cannellas, uel infra eorum terminos, domos, terras, uineas, cultum et eremum, molinos et molinariis, cum caputaquis. In Parazol et in Pulgaz, domos, terras, uineas, uel infra eorum terminos. In uilla Trader, uel infra eius terminos: in Leudenago, uel infra eius terminos, et ipso manso Biancheto, quem donauit ad S. Stephano, domos, terras; uineas, cultum et eremum. In Tomedo, et in Mediniano, et in Exchers, et in rio de Llutos, uel in ipsa Cros, uel infra eorum terminos, domos, terras, uineas, cultum et eremum, et molinos, et molinarios cum caputaquis. In Celrrano, in Bibiano, in Riurano, in Pubol uel infra eorum terminos, domos, terras, uineas, cultum et incultum, eremum, et ipsas uineas que Seridredus de Aquauiua donauit ad Sanctum Stephanum.  In locum quem dicunt Mazamet, ipsum alodem qui fuit de Aurichio iudice. In comitatu Barcinonense, in ualles ipsos alodes, que Bella femina dimisit a Sancto Stephano sicut in suo iudicio resonat. In parochia de Sancto Felice, quem dicunt de Buada, uel infra eius terminos, in locum quem dicunt Torrentilio, uel infra eius terminos, in locum quem dicunt Torrente, uel infra eius terminos, ipsas commutationes quas Crustarius fecit. Apud Ricolfo domos, terras cultas et eremas, clausas arboribus, et ipsas uineas que. Sanctus Stephanus debet habere. In Segalars, que Seniofredo Wita tenet, et ipsa uinea de Susanna cum suo termino, cum eremo et culto, sicut in scriptura Sancti Stephani resonat. In Petralta et infra eius terminos, in terra infra eius  terminos, in Docuinano uel infra eius terminos, sicut in scriptura quam Rannus clericus fecit a Sancto Stephano resonat, domos, terras, uineas, hortos, cultum et eremum. In Iafar uel infra eius terminos; in Tonnano uel infra eius terminos, in Ciurana uel infra eius terminos; in uilla Dud, uel infra eius terminos; in uentaione uel infra eius terminos, in uilla Mocorono, uel infra eius terminos; in Armentera uel infra eius terminos, domos, terras, uineas cum garricis, pratis, pascuis, molinis, molinariis cum caputaquis, cultum et eremum. In Castellione domos, terras, cultas uel incultas. In Fontanedo, quem dicunt uallemala, ecclesiam Sancti Martini cum ipsa rocha, cum decimis et primitiis, cum oblationibus fidelium, cum domos et terras et  uineas, cultum et eremum, et cum ipsos boschos: et affrontat ipse alodus de parte orientis in ipso Cher, siue in alode qui fuit de Suniario comite, et peruenit per cacumina montium, seu in collo de Gode, et peruenit in alode de ipso leo, et peruenit ad alodia de Betlono Malachana, et de meridie in ipsa sorra ad fontem de Ilar, siue in eremo de Betlone, uel in alode qui fuit de Aio femina, seu in ipsa rocha, ab occiduo, in rio quem dicunt Budiga, uel in uillare de Melandre; et de Circi in ipso rio qui discurrit de ipsas fontes, et inlaterat per ipsum saltum, et peruenit per Moloculino, siue in alode de Ioanne presbytero, et peruenit usque in collo de colaria siue in ipsa arca. Et alio alode, qui fuit de  Seximundo presbytero siue alias uineas que in aliis locis sunt. Et in Sancti Syluestri manso cum terras et uineas, et cum ipsos eremos, et cum decimas de ipso manso. Et in Deredeldos manso cum terras et uineas, et cum ipsos eremos qui ibidem sunt. In comitatu Cerdaniense manso uno cum terras. Et in Purermano maso uno cum terras. Et in Arriano domos, terras et uineas cum terminis et adiacentiis suis. Et in Bulla domos, terras et uineas, et in ipso manso cum ipsas terras et ipsas uineas, quod Landricus cum uxore sua dedit ad Sanctum Stephanum, cum terminis et adiacentiis suis. In Olmera terras cultas uel incultas. Et in Lampage campo uno. Et in Bages, et in Merresa terras et uineas, cultum et cremum, cum terminis et adiacentiis suis. Hec igitur  quecunque diximus, uel que non diximus, predia acquisita uel acquirenda, ad Sancti protomartyris et leuite Stephani cenobium, in ualle Sterria situm, pertinentia, auctoritate illi firmantur a nobis apotolica. Statuimus autem ut. quando abbas ipsius monasterii obierit, neque a regibus, neque a comitibus, neque a qualicunque persona pro cupiditatis pecunie causa, neque pro qualicunque fauoris inanis gloria ibidem constituantur abbates; sed a cunctis ibi degentibus seruis Dei secundum Deum, iuxta Benedicti Patris regulam eligantur abbates. Damus quoque licentiam ipsius loci abbati ubicunque uel a qualibuscunque uoluerit episcopis suos clericos ordinandi, a qualicunque sede ei placuerit chrisma accipiendi, et ut a nullo episcopo, nec ab  ullo in cuius situm est monasterium episcopio, nec ab alio possit excommunicari, uel aliqua ad eumdem monasterium pertinens ecclesia. Statuimus etiam ut quis penitens a liminibus exclusus ecclesie, quandiu ibi steterit, habeat licentiam intreundi et omne officium diuinum audiendi. Concedimus quoque abbati uel monachis et omnibus clericis ad monasterium pertinentibus, licentiam, nisi uoluerint spontanee uel rogati, ad synodum non eundi. Confirmamus igitur et stabilimus amodo ut nullus rex, nullus princeps, nullus marchio. nullus comes, nullus iudex, nullus episcopus neque ulla magna paruaque persona aliquam uim uel inuasionem in eodem cenobio, aut in suis pertinentiis facere presumat. Pro quo et sub diuini iudicii obtestatione et anathematis interdictione  promulgantes decernimus ut nullus unquam nostrorum successorum pontificum, neque aliqua magna, sicut diximus, paruaque persona audeat uel presumat contra hoc nostrum apostolicum priuilegium in aliquibus agere iniuste, neque quis illum frangere tentet. Si quis autem, quod non credimus, nec timens Deum, et nostrum paruipendens priuilegium quod concedimus, uerbo factoue disrumpere tentauerit, hunc, quisquis ille fuerit, de parte Dei omnipotentis, sancti apostoli eius Petri et nostra, qui eius fungimur uice, perpetuis, nisi resipuerit, anathematis uinculis obligamus; sitque portio eius infernus, hereditas illius diabolus, pars et consolatio eius ubi nunquam letitia, sed semper est fletus: ueniatque,  nisi, ut diximus, resipuerit, super illum quidquid maledictionis excogitari uel dici potest. Si quis autem huius sancti cenobii adiutor existens illum, in quo potuerit, elegerit et amauerit, hic Dei omnipotentis interuentu apostolica repletus benedictione crescere se gaudeat in uirtutem de uirtute; sitque portio eius paradisus, hereditas illius Dominus Christus, pars et consolatio eius ubi semper gaudium et dolor est nullus. Interdicimus etiam uniuersi generis potestatibus ut nulli liceat ex iam dicto monasterio accipere pascuarios, uel exigere traginas, aut distringere placitos ullius hominis ad monasterium pertinentis, cuiuscunque sit culpe, si supradictis maledictionibus non uult subiacere, quas Deus omnipotens et ab adiutoribus huius nostri priuilegii  semper auertat, et disrumpere cupientes seuerus inducat.

Scriptum per manus Benedicti notarii regionarii et scriniarii sancte Romane Ecclesie in mense Ianuario, indictione quinta decima.

Bene ualete.



XX. Priuilegium Benedicti uIII pape pro monasterio Sancti Petri Campirotundi in eodem comitatu Bisuldunensi. 
[COCQUELINES ubi supra, tom. I, p. 325.]

BENEDICTUS episcopus, seruus seruorum Dei, dilecto in Domino BONFILIO religioso abbati uenerabilis monasterii Sancti Petri Campi Rotundi, quod est  situm in comitatu Bisuldunensi, in ualle Laudarense, inter duo flumina, tibi tecumque manentibus, et per te tuis illorumque successoribus, salus et pax et apostolica benedictio, quoad mundus permanet. Amen.

Cum constet Dominum Deum nostrum honorem sancte uniuersalis Ecclesie incessanter a propagatoribus beate fidei augmentare, necesse est accipientibus ab illo totius iura regiminis ei concedere censura iusti moderaminis firmam liberalitatem, malorumque procul ab ea pellere peruasionem. Quocirca quoniam conuenit apostolice pietati benigna petentibus succurrere compassione, ideo nos tuis iustis, etenim sic sunt a nobis adiudicate, nam iuste fiunt, annuentes precibus, omnes proprietates  siue possessiones ipsius loci, fines, uel limites. cum adiacentiis precipuorum prediorum, cum omnibus ecclesiis, parochiis, uillis, fundis, casalibus, casis, terris, uineis, campis, pratis, pascuis, siluis, garricis. areis, torculariis, aquis, aquarum ductibus, uiis, molendinis cum suis caputaquis et suis piscatoriis, cultum et incultum, et quecunque beatus apostolus Petrus ex collationibus fidelium in cenobio Campi Rotundi retinere uidetur, nostro apostolico confirmamus priuilegio. Concedimus itaque predicto monasterio alodem quod in circuitu eius habetur uel habere dignoscitur, piscationes quoque aquarum Tezen de septem casas usque ad ipsos Kalkers, et in riuo torto de Mullione usque in Tezer.  Parrochiam autem de ipsa ualle; ecclesiam Sancte Marie cum decimis atque primitiis, et oblationibus fidelium absque tributo. Parochiam autem Sancti Christophori Crescentarii cum ipso alode, et cum ipso cimeterio, cum decimis et primitiis, et oblationes fidelium absque tributo. Alodem quod dicitur Milandars, et alodem de Frescanet, et alodem de Paradella, et de Rescat, et in uilla-longa, et in Castellars, cum terminis, et adiacentiis. Alodem quem dicunt Pugna Francorum, et alodem quem dicunt Grado, et alodem qui est in Borloso, et alodem qui est in Arza, cum terminis et adiacentiis suis, et alodem quem dicunt Reget cum ipsa Massana, et alodem quem dicunt uallestir, et alodem quem dicunt Albet cum ipsa aqua, et cum ipso  boscno, et alodem quem dicunt Oliba; et malo pertuso cum terminis et adiacentiis illorum. Et alodem quem dicunt Genebrel, et Aquabella, et Prunarias, et Habinarios, et alodem quem dicunt Carrera, cum terminis et adiacentiis illorum. Et alodem qui est in parochia de Tortelliano, et in parochia de Agelager, cum terminis et adiacentiis suis. Et alodem qui est in parochia de Monteacuto, id est palatio, cum ipso boscho et Molino Beteret. Et alodem quem dicunt Artisces cum ipso boscho, et in Capriol, et in Mauro, et in palatio ipsos molendinos, et in Molino uetere, et in Wadomalo cum suo caputaquis, et cum suo decurso, et suos superpositos. Et in ipso . . . . . manso cum terminis, et adiacentiis suis. Et in Boscols ipsum alodem cum  terminis et adiacentiis suis. Et in parochia Sancti Felicis in Lutuno ipsa uilla cum ipso alode de Luders, et de Seluatella cum ipso boscho, et cum ipsos olibarios, cum terminis et adiacentiis illorum. Et in parochia Sancti Matthei, alodem qui est in uilla Damires, et in stella cum terminis et adiacentiis illorum, et ipsa ualle et Romaniano cum eius alode, et cum ipsa ecclesia cum decimis et primitiis, et oblationes fidelium cum terminis et adiacentiis illorum absque tributo. Et in Pontons ipsum alodem cum terminis et adiacentiis illorum. Et in Parietes ipsum alodem cum terminis et adiacentiis illorum. Et in S. Eulalia ipsos mansos cum eius alodes, cum terminis et adiacentiis illorum. Et in ualle Biania ipsos solarios cum eius ecclesia,  et cum decimis et primitiis, et cum eius cimiterio, et oblationes fidelium absque tributo. Et in cubilisco uel in ualle Biania ipsos masos cum eius alodem cum terminis et adiacentiis illorum. Et in Bago uel in Serra ipsos mansos cum eius alode et cum eius decimis. Et in comitatu Rossolionensi, uel in ualle Asperi, uel in Palaldano ipsos mansos cum eius alode, cum terminis et adiacentiis illorum. Et in Miralias ipsa uilla cum eius alode et cum ipsos boschos, cum terminis et adiacentiis illorum, et ipsa uilla de Auellanotello cum eius alode, et cum eius decimis. Et in comitatu Rossolianense uel in uilla Malleolas, ipsos mansos cum eius alode, cum terminis et adiacentiis illorum.  Et in uilla Torrilias ipsas salinas, cum ipsas uineas, et cum eius alode cum terminis et adiacentiis illorum. Et in comitatu Petralatensis ipsos mansos de uilla Sacas et in Olibes ipsos mansos cum eorum alodes, et in Terrers ipsas uineas eum terminis et adiacentiis illorum. Et it comitatu Gerundense ipsos mansos de Flassano cum eius alode, cum terminis et adiacentiis illorum. Et in comitatu Bergadanensi ipsos mansos quos dedit Wifredus comes, et alium quem dedit Oliba comes, et alium quem dedit Bonfilius, qui fuit quondam. Item in Corpe, et in Ardariz et in Gardilanz, cum eorum alodes cum terminis et adiacentiis illorum. Et in comitatu Cerdania, uel in uilla Alone, uel in uolpellage, uel in Ezer ipsos mansos cum alodes, et  cum eius furnos, cum terminis et adiacentiis illorum. Et in comitatu Rossolionense, uel in ualle confluente ipsa uilla de pino cum ipsa Ecclesia, et cum eius alode, et cum eius cimiterio, et cum decimis et primitiis, et oblationes fidelium cum terminis et adiacentiis illorum. Et in uilla Saorra, et in uilla Trolano, et in uilla uernet, et in uilla uhitefano, et in Ascaione, et in Parcinianos, et in Euulo, et in Marignanos, et in Campestres, ipsos masos cum eorum alodes, et cum eorum uineas cum terminis et adiacentiis illorum. Et in Massaneto ipsa uilla de Nouories, et ipsa uilla de Malaconiuncta, et cum ipsas casas de Lauaiol, et in uillare Bellone, et ipsa uilla de Olibeta cum eius ecclesia cum decimis et primitiis, et oblationes fidelium cum eorum alodes, et  in Tapies cum ipsos boscos cum terminis et adiacentiis illorum. Hec igitur quecunque diximus, uel que non diximus predia acquisita uel acquirenda ad Sancti Petri apostoli cenobium Campirotundi situm pertinentia, auctoritate illi firmantur a nobis apostolica. Statuimus autem ut, quando abbas ipsius monasterii obierit, neque a regibus, neque a comitibus, neque a qualicunque persona pro cupiditatis pecunie causa, neque pro qualicunque fauoris inanis gloria ibidem constituantur abbates; sed a cunctis ibi degentibus seruis Dei secundum Deum iuxta Benedicti patris regulam eligantur abbates. Damus quoque licentiam ipsius loci abbati, ubicunque uel a qualicunque uoluerit episcopo suos clericos ordinandi, a qualicunque sede ei placuerit chrisma accipiendi,  et ut a nullo episcopo, nec ab illo in cuius situm est monasterium episcopio, nec ab alio possit excommunicari aliqua ad eundem monasterium pertinens ecclesia. Statuimus etiam ut quis penitens a liminibus exclusus Ecclesie, quandiu ibi steterit, habeat licentiam intreundi, et omne diuinum officium audiendi. Concedimus quoque abbati uel monachis et omnibus clericis ad monasterium pertinentibus licentiam, nisi uoluerint spontanee uel rogati, ad synodum non eundi. Confirmamus igitur, et stabilimus amodo ut nullus rex, nullus princeps, nullus marchio, nullus comes, nullus iudex, nullus episcopus, neque ulla magna paruaque persona, aliquam uim uel inuasionem in eodem cenobio aut  in suis pertinentiis facere presumat. Pro quo, et sub diuini iudicii obtestatione et anathematis interdictione, promulgantes decernimus ut nullus unquam nostrorum successorum pontificum, neque aliqua magna, sicut diximus, paruaque persona audeat uel presumat contra hoc nostrum apostolicum priuilegium in aliquibus agere iniuste, neque quis illum frangere tentet. Si quis autem, quod non credimus, neque timens Deum, et nostri paruipendens priuilegium quod concedimus, uerbo factoue disrumpere tentauerit, hunc, quisquis ille fuerit, de parte Dei omnipotentis, sanctique eius apostoli Petri et nostra, qui eius fungimus uice, perpetui, nisi resipuerit, anathematis uinculis obligamus; sitque portio eius infernus, hereditas illius diabolus, pars et consolatio  eius ub. nunquam letitia, sed semper est fletus; ueniatque, nisi, ut diximus, penituerit, super illum quidquid maledictionis excogitari uel dici potest. Si quis autem huius sancti cenobii adiutor existens. illum in quo potuerit elegerit et amauerit, hic Dei omnipotentis interuentu apostolica repletus benedictione crescere se gaudeat in uirtutem de uirtute, sitque eius portio paradisus, hereditas illius Dominus Christus, pars et consolatio eius ubi semper gaudium et dolor est nullus. Interdicimus etiam uniuersi generis potestatibus, ut nulli liceat ex iam dicto monasterio accipere pascuarios, uel exigere traginas, aut distringere placitos ullius hominis ad monasterium pertinentis, cuiuscunque sit culpe, si supradictis maledictionibus [non, E. P.]  uult subiacere; quas Deus omnipotens et ab adiutoribus nostri priuilegii semper auertat, et super disrumpere cupientes seuerus inducat.

Scriptum per manus Benedicti notarii regionarii et scriniarii sancte Romane Ecclesie, in mense Ianuario, indict. quinta decima.



XXI. Benedicti uIII pape bulla qua Farfensi cenobio concedit monasterium Sancti Laurentii in Macri comitatu Campanino. 
[MURATORI, Script. Ital. II, II, 521.]

BENEDICTUS episcopus, seruus seruorum Dei, dilecto in Christo filio HUGONI religioso presbytero et monacho, atque spirituali abbati uenerabilis monasterii  Sancte Dei Genitricis semper uirginis Marie Domine nostre, siti a latere montis qui nuncupatur Acutianus, super fluuium qui dicitur Pharpha, tuisque successoribus abbatibus, uestreque alme congregationi perenniter et in perpetuum.

Quoties illa a nobis tribui sperantur que rationi incunctanter conueniunt, animo nos decet libenti concedere, et petentium desideriis congruum impertiri suffragium. Atque ideo quia petistis a nobis quatenus omnipotentis Domini amore, mercedeque anime nostre, concederemus et confirmaremus tibi tuisque successoribus in perpetuum monasterium quod est in honore sancti martyris leuite Laurentii, situm in Macri comitatu Campanino, cum casis,  hortis, uineis, terris, campis, pratis, pascuis et siluis, sicut fines inferius continere uidentur, uidelicet a primo latere uia que uenit a fontana Palumbe; a secundo latere rigagines que pergunt in uiam publicam, et ad Cerrum Iannarium; a tertio latere alia uia publica que ducit ad Balneum Nouum; a quarto latere alia uia et rigagines que uadunt ad Acrifolium, et exinde pergunt in Arciones, et ueniunt in uiam supradicti fontis Palumbe, qui est primus finis, seu et cetera alia quantacunque per diuersa loca, et ubicunque prope et longe Petiolum reiacere, et ad supradictum monasterium pertinere uidentur: omnia iuris sancte nostre Romane, cui Deo auctore deseruimus, Ecclesie, uobis ad tenendum, emissa preceptione, concedere et confirmare deberemus.  Inclinati autem precibus uestris, per huius precepti seriem supradictum monasterium Sancti Laurentii in integrum cum omnibus ad illud pertinentibus, ut superius legitur, a presenti Xu indictione, et usque in perpetuum, ea uidelicet ratione concedimus detinendum uobis, ut seruos Dei monachos qui in eodem monasterio sunt, uel quos aggregare potueritis sub castitate et modestia atque regulari et monachica disciplina, Dei cum timore, ut Pater familias, fouendo, gubernando, atque regendo, et dispensando, uel in prefata ecclesia luminariorum concinnationes, et quotidianas laudes Deo omnipotenti omni tempore referre faciatis. Unde nostra apostolica auctoritate constituimus, et confirmamus uobis ut nullus episcopus, marchio,  comes, uicecomes, siue castaldus, aut alia quelibet magna persona uel parua uos uel uestrum monasterium de iam suprascripto prelibato monasterio molestare aut disuestire audeat. Et qui facere hoc presumpserit, sciat se auctoritate Domini nostri Iesu Christi et beatorum apostolorum Petri et Pauli, et nostra, maledictum, et excommunicatum, et anathematizatum; insuper compositurum centum aureos mancosos, medietatem camere nostre, et medietatem sepe dicto uestro monasterio. Qui uero pio intuitu custos et obediens atque obseruator huius nostri priuilegii exstiterit, benedictionis gratiam et celestis retributionis eterna gaudia a iusto iudice Domino Deo nostro consequi mereatur in secula seculorum.  Amen.

Scriptum per manus Petri notarii regionarii et scriniarii sancte Romane Ecclesie in mense Iunii, indictione Xu. Data IX kalen. Iunii per manus Dei gratia Bosonis episcopi et bibliothecarii sancte apostolice sedis.

Bene ualete.



XXII. Benedictus uIII Ecclesie Portuensis priuilegia possessionesque confirmat. 
[UGHELLI, Italia sacra, I, 116.]

BENEDICTUS episcopus, seruus seruorum Dei, reuerendiss. in Christo confratri nostro BENEDICTO episc. sancte Portuensis Ecclesie, suisque successoribus  in perpetuum.

Quoties illa a nobis tribui sperantur, que rationi incunctanter conueniunt, animo nos decet libenti concedere, et petentium desideriis congruum impertiri suffragium. Igitur quia uestra dilectio apostolatum humiliter postulauit quatenus concederemus, et confirmaremus uobis uestrisque successoribus in perpetuum episcopatum supradictum cum pertinentiis suis; inclinati precibus uestris, per huius precepti seriem concedimus et confirmamus uobis uestrisque successoribus in perpetuum predictum episcopium S. Portuen. Eccl., quod positum esse uidetur foris predictam ciuitatem Portuen., cui uocabulum est S. Hippolyti, cum uineis, et hortis in circuitu eiusdem Eccl. pariter, et clausuram, et uineam  unam integram sitam in cardeto, et in Finilia clausuras duas cum uineis, et terris infra se omnia posita in insula maiore; imo et eccl. S. Marie, pariterque eccl. S. Laurentii, cum episcopio, et cum cellis, et hortis, atque uineis, clausuras quinque; in una quidem est eccl. S. Petri, et S. Georgii, et Theodori; in alia uero est eccl. S. uiti, sicuti a muro, et a fluuio Tiberis, atque limitibus circumdatur; tertia super ripam fluminis; quarta, iuxta S. Mariam usque in Traianum; quinta, iuxta S. Laurentium, et usque in predictum Traianum, nec non clausuram de uinea in loco qui uocatur Scaraio, et aliam petiam que appelatur Clausura, et uinee petiam unam in turre Cocuzina, et aliam in Monlon., uerum etiam et fundum unum in integrum, qui dicitur Bacatum, cum  appendice sua que uocatur Scriptula, in qua sunt cisterne antique posite iuxta eamdem ciuitatem Portuensem, sicuti incipit a primo latere ab arbore, que dicitur Tamorice, dirigitur in columnella, que in capo stare uidetur milliario secundo distante ab eadem ciuitate, et deinde pergente recto itinere per Salariam, et usque ad attegiam piscatoria, et exinde remeante ad mare per buccina, et circumeunte littus maris, usque ad Sanctam Nympham, et usque ad facem Miccinam cum locis qui dicuntur Trunceta usque ad balnearia, et usque ad locum qui Portus Traiani uocatur, et usque ad palatium quod uocatur Pregesta, et usque ad ciuitatem ipsam uetustissimam cum Lacu Traiani, nec non et castellum aliud minus in integrum cum omnibus ad illud pertinentibus,  et in ciuitate Constantiniana, omnia que ibidem per dictum episcopum habere dignoscitur, una cum eccl. BB. Petri et Pauli destructa cum cryptis ubi animalia ipsius eccl. manere uidentur, extendentibus se usque S. Mariam, que ponitur in arueum Cisterna, et usque ad domum, que uocatur Balneum ueneris, et usque ad uiam publicam intra ipsum castellum, atque cannetum de ipsa ciuitate, scilicet monast. S. Agnetis cum salariis, et uineis, que infra se habere uidetur; porro et fundum in integrum, qui uocatur Pallius, cum casis, uineis, terris et pascuis extendentem se usque ad furnum antiquum, qui est iuris supradicti episcopii, et in codem fundo monumentum antiquum esse uidetur  positum uia Portuense milliario ab urbe Roma plus uel minus decimo. Itemque insulam minorem cum uineis, et casis, seu terris, cum loco, qui uocatur Scaraio, qui olim fuit Portus Traiani coherente eidem fundo Baccani, et cum omnibus ad eum pertinentibus, pariterque et fundum in integrum qui uocatur Iudeorum, et fundum qui uocatur Gualdus cum omnibus eorum pertinentibus, positum iuxta predictam ciuitatem antiquam, etiam, et filum saline in integrum situm in 7 filas.

Item, et in Bacan. et in Genecula fila nouem, omnia fila salinarum que ad uestrum episcopium pertinere noscuntur, seu et fundum in integrum qui uocatur Gualdus Maior cum eccl. S. Auree, et monumento suo, et terra semitaritia que appellatur  Planura, in qua cisterne uidentur esse posite infra fluuium; et terram, que uocatur Arcionum: nec non et confirmamus uobis curtem in integrum, que dicitur Galeria, in qua est eccl. S. Marie cum caminatis, seu orticlineis, atque diuersis cubiculis et omnibus suis edificiis que infra se et circa se habere dignoscitur, cum omnibus finibus, terminis, limitibusque suis, terris, casalibus, siluis atque pantanis cum ponte, et ipsum uicum qui uocatur Galeria, usque ad flumen, una cum campis, pratis, pascuis, salicetis, arboribus fructiferis et infructiferis diuersi generis, puteis, fontibus, riuis, aquis perennibus cum locis ad aquimolam faciendam, uel cum omnibus ad predictam curtem que uocatur Galeria pertinentibus. Simulque pratum in integrum cultum, et  assolatum, situm in campo qui uocatur Meruel, constitutum uia Portuense milliario ab urbe Roma plus minus duodecimo sicut affines incipiunt a tota curte, a primo latere prata Caraci que uocatur Merul, et uadit per montem quem olim detinuit Ioannes de Miccina, et heredes Stephani Numenclatoris, et exinde ducitur per casale quod olim detinuit Ioannes de Sergio, et transit aliam uiam Carrariam, et uenit in casale quod detinent heredes quidam Franconis Transtiberim, sicut per affines marmoreos designatur, exinde uadit in casale monasterii SS. Cosme et Damiani, et pergit per fossatum antiquum, qui uerno tempore ducit aquam in riuum qui uocatur Galeria, pergentem ad molam de silua, et reuoluentem per uiam carrariam, usque ad uallem  mediam de monte qui uocatur Sunuel, et pergentem usque ad casile qui stat in lentiscino, et usque in caput de ualle concludentem totum campum, usque in pedicam que uocatur Ticli, et Piscinam Galiardam concludentem ipsam pedicam, ubi sunt fila 30, pergentem iuxta fila que sunt monasterii di Miranda, usque in stagnum maius, et per ripam stagni in Borduzariam, et a pede filorum usque in Baccanum, et usque in terra de predicti episcopi, et usque in formam que uocatur Arcionum, et per ipsam formam usque in riuum qui uocatur Galeria, et ultra Galeriam per formam, usque in predictum primum affinem de prata Caraci. Infra hos uero fines, loca, et uocabula sunt hec, S. Cesarius, Palinus, Sorbilianus,  Pantanum Maius, Clusa uetus, Medianum, Ruginosus Mons, Cannaparius, Celsa, Limes Maior, Stagnellum maledictum, Siocli, Piscina Galiarda, Olibastrum, Stagnellum Peregrinum, cum omnibus eorum pertinentibus. Nec non et confirmamus uobis uestrisque successoribus perpetualiter quatuor in integrum principales uncias, que est tertia pars de toto Stagno Maiore Portuensi cum omni piscatione, redditione et datione sua, uel cum omnibus ad ipsas quatuor uncias stagni in integrum pertinentibus sicuti a predecessoribus nostris in S. ecclesiam Portuensem concessum est: omnia iam superius dicta posita sunt in territorio Portuensi.

Itemque concedimus et confirmamus uobis uestrisque successoribus turrem in integrum, que uocatur  de Albo, cum casis, et uineis, hortis, terris, campis, pratis, pascuis, siluis, pantanis ac riuis cultis et incultis, uacuis et plenis, et cum omnibus turrem generaliter in integrum pertinentibus, sicuti affines eius designant a primo latere riuus qui uocatur Galeria, et a secundo latere fluuius qui uocatur Tiberis, et a tertio latere puluerinula, et a quarto latere forma, que uocatur Arcionum. Concedimus etiam ipsis hominibus qui pro tempore habitaturi sunt in predicta turre, ita ut nullius potestati, nullius ditioni sint subditi, aut alicui homini seruiant aut honorem faciant, nisi episcopo qui iam in dicto episcopio fuerit; nec non et confirmamus uobis uestrisque successoribus in perpetuum omnes res, et facultates mobiles et immobiles de illis hominibus  qui sine herede et intestati ac subito preoccupati iudicio mortui fuerint, et minime per se ordinare ex eorum facultatibus possunt, in tota Portuense ciuitate, seu in Transtiberim, uel in insula Lycaonia, siue ubicunque uestri episcopii iura esse uidentur. Ipsam S. matrem ecclesiam Portuensem constituimus atque confirmamus habere hereditatem illorum qui per tempora in iam dicto episcopio ordinati fuerint, quomodo eis placuerit ordinandi et disponendi habet licentiam, ut in eternum pereant, scilicet in quantum potuerint eorum semper orationibus adiuuentur. Insuper concedimus uobis uestrisque successoribus in perpetuum, ex iure sacri nostri palatii Lateranensis quod ad publicum nostrum pertinet, totum castaldanum in integrum Portuensem,  uel quidquid usque hactenus uestri castaldiones de tota Portuensi ciuitate, siue de portis uel de nauibus, nec non de tota burdunaria, uel quidquid extra uel infra ubicunque illis pertinuit de iam dicto ministerio, uobis uestrisque successoribus perpetuis temporibus tribuimus possidendum, ita ut qualemcunque hominem ibidem constituere uolueritis castaldum aut mandatarium, uestre potestati consistat, et quidquid ex ipso ministerio acquisierit uel habere potuerit, uobis uestrisque successoribus deferatur, quidquid uobis placuerit exinde faciendi, tamen si nostro comiti uel nostrorum successoribus placuerit, de illo quod ad nostrum palatium pertinet fidelitatem iuret. Ipsi namque comites qui per tempora  ibidem fuerint, nullo modo alium castaldum uel mandatarium audeant ordinare uel constituere, preter illos quos uos uel uestri successores ordinatis uel constituitis; qui si fecerint, uel de iam dicto castaldatico aliquid uiolenter abstulerint, uel que a nobis uobis uestrisque successoribus tradita sunt frangere aut contraire uoluerint, unusquisque 4 lib. auri persoluat, medietatem uestro episcopatui, et medietatem in nostro palatio, et quod ab eis in nostrum castaldionem uel in mandatarium fuerit ordinatum, euacuetur. Si uero contumax exstiterit, usque ad ueram satisfactionem excommunicatus existat.

Itemque concedimus et confirmamus uobis uestrisque successoribus in perpetuum de ciuitate Portuense duos piscatores, et duos curiales quales uos uel  successores eligere uolueritis de ipsis hominibus qui ibidem fuerint aut inuenire potuerint. uestre itaque religiositati hec omnia in perpetuum concedimus et confirmamus; ipsi namque duo piscatores, et duo curiales ulterius nullam dationem aut seruitium faciant, nec ad placitum distringantur ab aliquo, qui pro tempore in ipsa ciuitate Portuensi dominatum tenuerit; scilicet tue tuorumque successorum illos submittimus potestati. Item confirmamus uobis uestrisque successoribus casale unum in integrum, quod uocatur Genesianum, et Malianum cum insula modica ultra riuum in ipso loco positum cum omnibus sibi pertinentibus, positum uia Portuense iuxta Malianum iuris monasterii S. Pancratii; etiam et confirmamus uobis uestrisque successoribus in perpetuum  totam insulam que uocatur Lycaonia, in qua est ecclesia B. Io. Baptiste, et ecclesia S. Adalberti cum casis et oratoriis infra eadem curte, cum hortis, et aquimolis, et pertinentiis suis infra hanc urbem Romam sitam, sicuti extenditur ab uno capite usque in aliud caput ipsius insule, ubi flumen diuiditur. Pari modo concedimus et confirmamus uobis uestrisque successoribus in perpetuum omnem ordinationem episcopalem, tam de presbyteris quam diaconibus uel diaconissis, seu subdiaconibus, ecclesiis uel altaribus, que in tota Transtiberi necessaria fuerit, faciendam, nisi cardinalis presb., uel cardinalis diaconus, uel subdiac., uel acolythus sacri palatii Lateranensis efficiatur. Scilicet omnia tibi tuisque successoribus, uel quibus episcopis a  uobis inuitati fuerint, ordinandi, benedicendi, consecrandiue concedimus potestatem; et ne parochia uestra ab aliquo peruadatur episcopo, fecimus per hoc nostrum priuilegium intimare, tueque Ecclesie confirmare curamus, incipiente quoque primo termino a fracto ponte, ubi unda diuiditur per murum, uidelicet Transtiberine urbis, per Septimianam portam, per portam S. Pancratii, per silicem uero ipsius porte, usque ad pontem marmoreum qui est super Arronem, et ducente per ipsam silicem usque ad paritorium, inque reuoluente per paludes, usque in mare, indeque ueniente per mare, usque ad duo milliaria ultra Farum, et usque in fontem maiorem, indeque remeante per medium flumen maius uenit  usque ad ramum fracti pontis, qui est iuxta Marmoratam, inque ad medium pontem S. Marie, et ad medium pontem ubi Iudei habitare uidentur, et redit per medium pontem predictum fractum ubi iam de unda diximus, qui est primus affinis absque Transtiberinis catholicis ecclesiis S. Marie, uidelicet in Transtiberi S. Grisogoni, et S. Cecilie, uel monasterio S. Pancratii, et SS. Cosme et Damiani, tamen in predictis ecclesiis et monasteriis quidquid ibidem ab episcopis necesse fuerit faciendi Portuensi episcopo, uel ab ipso inuitatis tribuimus potestatem.

Itemque concedimus et confirmamus in iam dicto episcopio plebem S. Marie et S. Apollinaris in Mola Rupta, et plebem S. Stephani in Panchi, et  plebem S. Marie in Apruniana, uel omnes ecclesias exiguas uel magnas cuiuslibet nominis, que infra iam dictos affines sunt uel esse possunt, absque illis, quas iam diximus Transtiberim sitis. Interea sancientes iubemus. sicuti a nostris predecessoribus iussum est, ut in flumine toto, qui iuxta urbem Portuensem decurrit, nullus audeat molendina, aut pontem post iussionem tuam, uel successorum tuorum episcoporum, iuxta priscam consuetudinem quoquomodo constituere, et cum uel a uobis, uel ab aliis, quibus tamen uos faciendum iniunxeritis, constitutum aut factum fuerit, ipsa molendina uel pons uestro arbitrio dispensentur; per pontem uero ciuitatis ipsius, si factus fuerit, cum plaustro onusto uino uel uictu nemo audeat neque hinc illuc neque  inde huc penitus transmeare. Iterum sancientes iubemus ut nullus presbyter uel cuiuslibet ordinis clericus aliquis de toto prefato episcopatu audeat ad placitum constringere, aut ad contentionem finiendam compellere, aut aliquod seruitium ab eis requirere; potest episcopus Portuensis, in cuius parochia sunt. Quicunque uero presumptor, siue dux, siue comes, uel uicecomes, aut cubicularius, uel a nostra apostolica sede missus, aut qualiscunque interueniens potestas, que de ipsa ciuitate Portuense dominatum tenuerit, de quocunque fuerint ordine, predicta omnia immobilia loca, aut prenominatum castaldaticum, uel duos piscatores et duos curiales, uel omnes predictos clericos a iure et potestate atque ditione prefati episcopi auferre, uel minuere  uoluerit, uel parochiam infringere tentauerit, aut homines in predicta turre habitantes, uel ubicunque proprietas episcopi mentionata fuerit, ad publicum seruitium reuocauerit, sciat se compositurum episcopo ipsi qui pro tempore fuerit, auri purissimi lib. 20. Insuper anathemati subiaceat, statuentes quippe apostolica censura, auctoritate B Petri apostolorum principis, sub diuini iudicii obtestatione et anathematis interdictionibus, ut nullus unquam nostrorum successorum pontificum, uel alia quelibet magna paruaque persona, ea que a nobis ad laudem Dei pro stabilitate uel augmento predicti episcopii statuta sunt, refragari, aut in quoquam transgredi, aut aliquid exinde minuere audeat; scilicet  sicut superius a nobis statutum uel concessum est, ita perennibus ac perpetuis temporibus sine aliqua minutione permittat in eternum permanere. Si quis autem, quod non optamus, temerario ausu contra hoc nostrum priuilegium uenire, aut in quoquam ire presumpserit, et sicut superius a nobis statutum est, ita firmiter permanere non dimiserit et in omnibus non obseruauerit; sciat se, nisi resipuerit, auctoritate Dei omnipotentis, et B. Petri apostolorum principis, atque nostra, qui eius fungimur uicariatione, anathematis uinculo esse innodatum, et a regno Dei alienatum, atque cum Iuda traditore D. N. Iesu Christi, et omnibus pompis eius omnino incendio concremandum. Qui uero pio intuitu custos et obseruator huius nostri apostolici priuilegii in omnibus  exstiterit, benedictionis gratiam, uitamque eternam a iusto iudice Domino Deo nostro, et ab omnibus sanctis eius consequi mereatur in secula seculorum. Amen.

Scriptum per manum Georgii notarii regionarii atque scriniarii S. apostolice sedis, in mense Iulio, indictione I.

Datum Kal. Augusti per manum Domini gratia Basonis episcopi, et bibliothecarii S. apost. sedis. Bene ualete. Decernimus ergo, etc. Si qua igitur, etc. Cunctis autem, etc. Amen.



XXIII. Benedictus uIII Amato, archiepiscopo Salernitano, pallii usum concedit, et priuilegia Ecclesie eius confirmat. 
[BARON. ad an. 1012, n. 5.]


. . . . . . Scriptum per manus Stephani notarii regionarii et scriniarii S. R. E., mense Decembris, indict. III.

Datum uI Kal. Ianuarii per manus Benedicti episcopi Portuensis et bibliothecarii S. apost. sed., anno, Deo propitio, uIII pontificatus domni Benedicti sanctissimi octaui pape, imperante domino piissimo imperatore Aug. Henrico anno uI, ind. III, mense Decembris, die Xu.



XXIu. Benedicti uIII priuilegium pro parthenone S. Marie et S. Andree. 
[MANSI, Concil., XIX, 330.]


BENEDICTUS episcopus, seruus seruorum Dei, CUNIGUNDAE uenerabili abbatisse eternam in Domino salutem.

Conuenit apostolico moderamini pia religione pollentibus beneuola compassione sucurrere, et poscentium animis alacri deuotione prebere assensum. Ex hoc enim lucri potissimum premium apud conditorem omnium Dominum promeremur, si uenerabilia loca sanctorum opportune ordinata ad meliorem statum fuerint perducta. Et ideo quia postulatis a nobis quatenus apostolica auctoritate concederemus et confirmaremus uobis et eis que uobis in perpetuum succedere debent, monasterium in honore  sancte Marie et S. Andree situm in loco qui uocatur Goffia, in comitatu Liubana, a bone memorie Aribone et Adala coniuge sua inceptum et a filio eorum Aribone uenerabili diacono perfectum et in libertate dilectissimi filii II. imperatoris commissum: inclinati precibus uestris, et precipue deprecatione dicti imperatoris, et interuentu eiusdem Aribonis uenerabilis diaconi perfectoris eiusdem loci, concedimus et confirmamus uobis et eis que uobis succedere debent in perpetuum, dictum monasterium cum omnibus pertinentiis suis et integritatibus, que quoquo modo habet uel habiturum est in perpetuum. Ita sane ut singulis quibusque indictionibus pensionis nomine unus aureus solidus sancte Romane Ecclesie persoluatur. Statuentes  igitur apostolica auctoritate censemus ut nulli unquam mortalium liceat contra tenorem huius nostri priuilegii insurgere usurpando, inuadendo aliquid de possessionibus monasterii uel de rebus ecclesiasticis, siue de hoc quod modo habet uel habiturum est in perpetuum, seu inquietando uos posterasque uestras. Si quis, quod non optamus, nefario ausu hoc nostrum priuilegium pie a nobis promulgatum in quoquam perfringere aut euacuare tentauerit, iram Dei incurrat et principis apostolorum, atque cum Iuda traditore Domini in inferiori gehenna damnetur. Qui uero pio intuitu custos et obseruator huius nostri priuilegii exstiterit, gratiam Dei consequatur, et apostolorum principis benedictionem mereatur, atque cum electis in celesti tabernaculo in eternum letetur.

 Scriptum per manus Stephani seriniarii Romane Ecclesie in mense Aprili indict. III.



XXu. Priuilegium Benedicti pape de confirmatione Babebergensis episcopi. 
[MANSI, Concil. XIX, 327.]

BENEDICTUS episcopus, seruus seruorum Dei, dilectissimo in Domino Iesu Christo filio etc. sancte Babebergensis Ecclesie uenerabili episcopo perpetuam salutem.

Quandocunque nostre apostolice corroborationis pie exposcitur suffragium, celeri effectu est attribuendum. Et si in his exposcitur que durare perpetuo  uidentur, litteris est et adnotandum, ne prolixitas temporum posteris hoc reddat dubium uel incertum. Quapropter notum esse uolumus cunctis sancte Ecclesie filiis, tam presentibus quam futuris, qualiter de episcopatu quem Christianissimus Henricus imperator ad honorem principis apostolorum Petri Babeberc deuotissime prefecit, actum in eadem ecclesia nobis presentibus sit. Sepius enim obnixe dictus imperator, feruens nimio amore episcopatus quem tactus diuino impulsu perfecerat, honorifice ad confirmandum apostolica auctoritate Babeberc adire nos deprecatus est; cuius deprecationes assiduas et indeficientem instantiam de iusto desiderio procedere cognoscentes, iniquum iudicauimus presentiam  nostram illi denegare, et inhumanam calliditatem contra uenerabilem locum aliquando occasionem sumere.

uenimus igitur Babeberc, ubi ab eodem imperatore suscepti sumus, prout poterat et nouerat melius. Ecclesiam autem cum omni integritate episcopatus S. R. E. cui, Deo auctore, presidemus, et nobis obtulit. Quod uidentes, equum considerauimus seriem huius nostri priuilegii, et episcopatum confirmare in perpetuum, eumque tibi, dilectissime, et tuis successoribus concedere; ea uidelicet ratione, hoc ordine ut nullus unquam uiuentium, cuiuscunque sit dignitatis uel ordinis, contra hanc nostram confirmationem episcopatus uenire audeat, uel contra te tuosque successores ob hoc agere, neque liceat  ei de omnibus que nunc habet uel habiturus est prelibatus episcopus, ui, fraude aut iniqua calliditate aliquid abradere, uel te tuosque successores de his omnibus inquietare aliquo modo; ita sane ut singulis quibusque indictionibus sub nomine pensionis equum unum album nobis nostrisque successoribus persoluat cum sella conueniente Romano pontifici. Si forte, quod non optamus, aliquis superbus et arrogans temerario ausu contre hanc nostre preceptionis seriem pie a nobis promulgatam uenire aut agere tentauerit, sciat se Domini nostri et apostolorum principis Petri cui oblatus est a iam dicto Christianissimo imperatore episcopatus cum suis pertinentiis, et cuius suffragium et iudicium per nos nostrosque successores exspectat, anathematis uinculo  innodatum, cum diabolo et cum eius atrocissimis pompis, atque cum Iuda traditore Domini et Saluatoris nostri eterno igni concremandum.

Qui uero pio intuitu curator et obseruator huius nostre salutifere preceptionis exstiterit, benedictionis gratiam et celestis retributionis gaudia a iustissimo iudice Domino consequatur.

Scriptum per manus Raphonis notarii regionarii et scriniarii S. R. E.



XXuI. Benedictus uIII monasterii S. Sophie Beneuentani possessiones et priuilegia confirmat. 
[Anecdota Ughelliana, 489.]

BENEDICTUS episcopus seruus seruorum Dei, GREGORIO  uenerabili abbati monasterii S. Sophie quod permanet intra ciuitatem Beneuentanam, et urbe uetere, et post te in eodem uenerabili monasterio successoribus tuis in perpetuum.

Conuenit apostolico moderamini pia religione pollentibus conuenienti compassione succurrere, et poscentibus animi alacri deuotione impertiri assensum. Ex hoc enim lucro potissimum apud conditorem omnium Dominum ueniam promeremur, si uenerabilia sanctorum loca opportune ordinata ad meliorem fuerint statum perducta. Igitur quia tua religiositas nostro apostolatui humiliter postulauit quatenus concederemus et confirmaremus tibi tuisque successoribus predictum monasterium S. Sophie  cum Ecclesiis, curtis, uillis et casalibus, uineis quoque et terris, seruis et ancillis, omnibusque rebus mobilibus ac immobilibus, priuilegiis sedis apostolice ac infulis decoretur, ut sub iurisdictione sancte sedis apostolice, cui Domino auctore deseruimus, Ecclesie constitutum, nullius alterius iurisdictionibus submittatur; inclinati precibus tuis, per huius nostri apostolici priuilegii tenorem concedimus ac confirmamus tibi et successoribus tuis in perpetuum prefatum monasterium cum omnibus rebus suis quas nunc habet aut habiturum est in perpetuum, ne id uidelicet alicui Patri aut domino nisi Romano pontifici subiugatum, sed semper ab omni subactione et conditione Casinensis monasterii maneat, quam fecit Urso abbas S. Sophie liber  omnino, iuxta manifestationem Magilperti abbatis Sancti Benedicti Casinensis monasterii, quam fecit Urso abbas S. Sophie in presentia principum Iandolphi ac Pandolphi filii, quin et magnatorum ac iudicum eorum; necnon et multis postmodum annis se manifestauit Ioannes abbas predicti monasterii Casinensis tibi Gregorio abbati S. Sophie; quemadmodum et Magelpotus abbas predictus Urso abbati; statuentes apostolicam censuram sub diuini iudicii obtestatione et anathematis interdictionibus, ut nulli Christianorum uiuentium, cuiuscunque sit dignitatis uel potentie, liceat contra hoc nostrum apostolicum priuilegium uenire aut insurgere, uel de rebus et possessionibus eiusdem monasterii aliquo modo uel aliquo ingenio auferre uel usurpare, ut  profecto, iuxta id quod subiectum eodem loco apostolice constitutionis atque priuilegii consistit, inconcusse dotandum permaneat: et liceat eisdem monachis de ipsa congregatione abbatem semper eligere, et non sit licitum alicui episcopo ibidem missam facere aut canere, aut etiam ordinationem facere, nisi quem abbas eiusdem monasterii prouocauerit. Si que temerario ausu contra hanc nostram apostolicam preceptionem uenire tentauerit, uel definitiones, quas predicti abbates inter se fecerunt, quoquo modo irritas facere uoluerit aut contenderit; uel etiam si aliqua persona hominum res suas in eodem monasterio uel ecclesiis illis subiectis offerre uel dare uoluerit, et aliqua persona hominum subtrahere illud uoluerit, sit a Deo Patre, et Filio, et  Spiritu sancto excommunicatus et maledictus, et a beato Petro et Paulo apostolis Domini nostri Iesu Christi anathematizatus et condemnatus; in die uero iudicii cum diabolo et angelis eius precipitetur in gehennam eternam sine fine arsurus. Qui uero custos et asseruator in omnibus huius apostolice preceptionis nostre salutaribus constitutis extiterit, omni benedictione repleatur per omnia secula seculorum. Amen.

Scriptum per manum Stephani notarii regionarii et scriniarii S. R. E. in mense Mart. indict. u.



XXuII. Bulla Benedicti uIII pape qua Pomposiano monasterio cuncta priuilegia et iura confirmat. 
[MURATORI. Antiq. Ital., u, 1051.]


BENEDICTUS episcopus, seruus seruorum Dei, WIDONI uenerabili abbati monasterii Sancte Dei genitricis Marie domine nostre, siti in insula que dicitur Pomposia, successoribusque suis in perpetuum.

Quoniam semper sunt concedenda, que rationabilibus congruunt desideriis, oportet ut deuotio, etc. Igitur quia postulauit tua sanctitas curuatis genibus nostram piam uoluntatem quatenus prefatum monasterium Sancte Dei Genitricis domine nostre, in insula Pomposiana situm, priuilegio apostolico roboraretur, ne id uidelicet alicui hominum, preter  Deo et regi subiugatum esset; per illam auctoritatem quam Christus Dominus noster beato Petro apostolorum principi et sancte Ecclesie rectoribus concessit, constituimus et ordinamus ut nunquam locus ipse aut res ad ipsum pertinentes, preter Deo et regi, alicui submitti possint: nullusque mortalium, preter regie potestatis culmen, in prefato monasterio, aut in cortibus uel in castellis, siue in plebibus, aut in cellis, seu in uillis, aquis aquarumque decursibus, ripis, pascuis, siluis, piscationibus, paludibus, omnibusque rebus mobilibus et immobilibus ad ipsum pertinentibus, nec non in seruis Dei, aut in famulis utriusque sexus, siue etiam in liberis super terras eiusdem monasterii residentibus, aliquam ordinationem, uel auctoritatem, siue potestatem  aut iurisdictionem tenere, uel conuersationem monachorum impedire seu molestiam inferre presumat, aut in aliquibus locis ipsius monasterii districtum habere uel iudicare, seu aliquod placitum absque licentia abbatis tenere, uel res monasterii inuadere, aut quouis modo alienare, aut fodrum uel paratas, seu aliquas publicas functiones exigere uel requirere audeat. Et tam a potestate archiepiscoporum quam ab omnibus subtrahimus, regali tantummodo uel imperiali submissum ditioni uel defensioni. Nec non et confirmamus uobis piscariam quam uolana cum suis pertinentiis habet. Si quis autem, quod minime optamus, inobediens et contemptor huius nostri priuilegii in toto uel in  parte repertus fuerit, uel occasione cuiuslibet persone attentare presumpserit, nisi resipuerit, maledictionem a Patre, et Filio, et Spiritu sancto consequatur, et cum diabolo eiusque sociis atrocissimis penis et eterno incendio deputetur, nec resurrectione electorum futura dignus inueniatur, et a communione et sancte matris Ecclesie sinu et consortio sanctorum sit alienus.

Scriptum per manus Stephani primi scriniarii sancte apostolice sedis, in mense Iulio, et indictione u.

Bene ualete.



XXuIII. Benedicti uIII pape priuilegium pro monasterio Casinensi  . 
[MARGARINI, Bullar. Casin., Il, 75.]


BENEDICTUS episcopus, seruus seruorum Dei, carissimo nobis in Domino Iesu Christo filio TEOBALDO uenerabili et religioso abbati sacratissimi monasterii beati Benedicti confessoris Christi, siti in monte qui uocatur Castrum Casini, sueque alme congregationi in perpetuum, in Domino salutem.

Si petita apostolica suffragia, uniuersis ecclesiis, cogente ministerio quo uidetur prediti, impertiri debemus, que specialiter ad nostrum solummodo  apostolatum respiciunt; tanto citius pleniusque, quanto oportunius iis indigere cognoscimus, adipisci debent ut nulla indemnitas uenerabilibus locis prouenire possit, sub tuitione apostolica receptis, que nostro brachio repugnante non submoueatur. Harum denique nostrarum sollicitudinum recompensatorem Dominum credimus, quem in iisdem locis quiete laudari optamus. Nam tanto inibi degentium laudes et preces erunt acceptabiles, quanto mentes earum ab omni perturbatione, nobis suffragantibus, erunt aliene. Igitur quia postulastis a nobis quatenus monasterium S. Benedicti in monte Casino situm, cuius abbatis consecrationem nuper ex dono piissimi Henrici imperatoris Romani suscepimus, et per nos et successores nostros in  perpetuum, nulla prauitate Simoniaca interueniente consecrandis, concedimus, et confirmamus, cum omnibus ecclesiis, monasteriis, cellis, castellis, etc. Post obitum uero tuum nemo inibi constituat abbatem, nisi quem conuentus et uoluntas communis fratrum ex ipsa congregatione elegit; electus ad nos uel successores nostros consecrandus gratis et sine pretio ueniat; quod si aliunde ueniat, uel ab alio aliquo archiepiscopo uel episcopo consecrari maluerit, tunc consecrator et consecratus anathema sint. Et infra: Insuper etiam apostolica censura sub diuini iudicii obtestatione prohibemus ut nullus episcopus presumat in iam dicto monasterio uel in ecclesiis sibi subiectis sacerdotem excommunicare  uel ad synodum prouocare. Si quis autem, quod non optamus, nefario ausu presumpserit, hec que a nobis ad laudem Dei pro stabilitate iam dicti monasterii statuta sunt, refragari aut in quocunque transgredi, sciat se, nisi resipuerit, anathematis, uinculo innodatum, et a regno Dei alienum; et cum diabolo et eius atrocissimis pompis, atque Iuda traditore Domini nostri Iesu Christi in eternis incendiis et suppliciis concremandus sit deputatus. At uero qui pio intuitu obseruator et in omnibus custodiens exstiterit huius nostri apostolici constituti, et ad cultum Dei respicientibus ; benedictionis gratiam a misericordissimo Domino Deo nostro, per intercessionem beati Petri apostolorum principis et B. confessoris Benedicti multipliciter  consequatur, et uite eterne particeps esse mereatur.

Scriptum per manum Sergii scriniarii et notarii sacri nostri palatii, Kalendis Iulii, indictione sexta.

Bene ualete.



XXIX. Epistola Benedicti uIII pape ad Stephanum Aruernorum episcopum pro Cluniacensibus. 
[Bullar. Cluniac., pag. 7.]

BENEDICTUS episcopus, seruus seruorum Dei, STEPHANO  Aruernorum religiosissimo episcopo, in Domino salutem.

uobis notum est Cluniacum monasterium sancte Romane Ecclesie, a fundatore eiusdem, ad defendendum contra insatiabilem cupiditatem secularium esse commissum. Unde, iustitie regula dictante, admoniti, quotiescunque pressuram isdem locus a prauis nominibus patitur, scutum nostre defensionis debemus opponere. In qua re sanctitatem uestram, ad confringendam ceruicositatem eidem cenobio res delegatas rapere uolentium, adiutricem nostri esse omni modis uolumus; et non leuem lapillum, sed fortissimum excommunicationis iaculum rogamus uos in eos intorquere, qui ausu nefario, Domini timore postposito, Dei seruos scandalizare aut  contristare, res eorum auferendo, non metuunt. Precipue autem hoc ad presens gladio feriantur Tetardus atque Girbertus filii Stephani, qui alodem, quem Amblardus archiepiscopus reliquit Sancto Petro, iniuste retinent ac possident. Hi igitur, donec reddant iam dictum alodum, sicut ex parte nostra, ita ex uestra uinculo excommunicationis innodentur.

Bene ualete.



XXX. Benedictus uIII papa ad Willelmum abbatem monasterii Diuionensis. 
[PÉRARD, Recueil, etc., p. 273.]

BENEDICTUS episcopus, seruus seruorum Dei, WILLELMO  uenerabili abbati et in Christo dilecto filio, salutem carissimam cum benedictione apostolica.

Audita uigilantia studii tui, qua inuigilas super filios commissos tibi, referimus gratias Deo omnipotenti. Denique comperimus te iamdiu laborare creberrimis tuorum hostium incursionibus, et pene iam destitutam Ecclesiam tuam a diripientibus; et infortuniis tuis, quas forinsecus pateris, condolemus. Namque pro longanimitate patientie, quam hucusque exhibuisti aduersariis Ecclesie tue, decet nos gaudere, et bonitatem tuam laudare; ceterum, hactenus sufficiat patientiam hanc ita exhibuisse ut impune ad nichilum redigantur penitus res Ecclesie, et pre penuria inopie labefactetur ordo religionis  monastice, que inibi sub te dinoscitur prepollere. Habes tecum filium nostrum Benignum episcopum, gratias Deo, effectum monachum, quem admonemus honeste et religiose conuersari, professionem obedientie moribus et opere attendere, in qua uocatione uocatus est, in ipsa permanere. Deinde illi iubemus cum omni imperio ut inimicos martyris Benigni insequatur omni iustitie zelo ac cum diuina auctoritate feriat eos anathemate: tibi etiam precipimus ne obsistas ei in hoc, sed illi auctoritatem peruasores tuos feriendi concedimus, iubemus et imperamus; ita tibi per ueram obedientiam mandamus ne impedias eum nec eum prohibeas quin ipsos malefactores diuini uerbi gladio cerceat. Ac si in eo corroboratur nostra auctoritas, et quoscunque  ille ligauerit, apostolica et nostra auctoritate sint ligati, et quos absoluerit, sine nostra pariter absolutione soluti. Damus etiam illi potestatem ordinandi quidquid iuste postulatus fuerit in sancta Ecclesia ordinare, uerumtamen te iubente. 



XXXI. Benedictus uIII concedit ut in ecclesia monasterii Riuipollensis cantetur Alleluia, et hymnus angelicus in festiuitate Hypapanti , etiamsi ea inciderit post Septuagesimam. .
[COCQUELINES, Bullar. Collect. I, 318.]

BENEDICTUS episcopus, seruus seruorum Dei,  dilectissimis in Christo filiis ad festiuitatem Hypapanti Domini in cenobio Sancte Dei Genitricis conuenientibus salutem et apostolicam benedictionem.

Quoniam omnis uniuersalis Ecclesie nobis, quamuis immeritis, commissa secundum Deum credimus fore regimina, idcirco iussit nos quorumcunque fidelium conuenit annuere uotis, et ab inde cunctis emanare profectum, unde totius acceptum religionis constat exordium. Quapropter innotescimus caritati uestre quoniam adiens nos dilectissimus filius noster Oliba, cenobii Ripollensis abbas, zelo diuino, et beate uirginis Marie ductus amore, suppliciter petiit ut, si predicta festiuitas euenerit postquam dimissa fuerit Alleluia, illa eadem die  cantetur cum Gloria in excelsis Deo in solo prefato monasterio sibi daretur licentia. Cuius precibus nobis annuere libuit, concessimusque illi et suis in perpetuum successoribus Alleluia, si iam abstiterit, hymnum quoque angelicum, cum est canendum. Quicunque igitur gaudiis huius festiuitatis in suprascripto loco studuerit interesse, sciat se donandum munere protectionis diuine, et augmento benedictionis nostre, adiuuante Iesu Christo benignissimo Saluatore.



XXXII. Benedicti uIII pape epistola ad Guillelmum comitem. 
[MÉNARD, Histoire de Nismes, Preuues, p. 20.]

 BENEDICTUS episcopus, seruus seruorum Dei, GUILLELMO comiti, nec non matri sue Adelaide comitisse perpetuam salutem et apostolicam benedictionem.

Inauditum facinus nefandaque iniuria uestris uidetur in regionibus orta, eo quod monasteria, Patrum olim decretis fundata, modo conspiciuntur malorum prauitatibus hominum pene dissipata; unde ego merore percussus arcano, stigmate insignitus apostolico, cum huius apostolice sedis diuersorum ordinum clero, cui ego, Deo dispensante, deseruio, omnes homines, illos scilicet qui beati Aegidii alodem temere a uobis exquirunt accipere, sine abbatis illius loci uoluntate, sineque  consensu monachorum, contra S. Aegidii damnum, eique seruientium, a sancte matris Ecclesie gremio absentes esse precipio, et cum Dathan et Abiron, Chore quoque, Bahal et Behelzebud, et eorum similibus, maledictionem illis eternam ingero, et participationem illis perseuerantem concedo. Nec non et illos simili damnatione excommunico siue condemno, qui male ipsius terram, sanctissimi uidelicet Aegidii, inuadentes, in usum sibi, se sciente, proprium uendicant et depredantur, quia a uobis potestatibus, retro in actis temporibus, non exceperunt. Si uero propter hoc quod ipsi alodem supradicti almi Aegidii malitiose uoluerunt possidere, et a uobis multiformiter cupierunt accipere, damnum illis habitantibus monachis aliquod uenerit,  duplicem excipiant penam excommunicationis seu maledictionis, et nunquam a consortio Iude, Domini traditoris, Caiphe quoque, et Anne, Herodii necnon, et Pontii Pilati, collegio ualeant dissociari; angelorum itaque maledictionibus pereant, et communionem Satane in interitu carnis percipiant; maledictiones accipiant desursum, et abiacentis abyssi maledictiones deorsum accipiant; maledictionem celestem, et maledictionem terrestrem.

Presentem maledictionem percipiant in corporibus, et debilitationem in animabus, et perditionem et cruciationem recipiant. Maledicantur cum maledictis; flagellentur cum ingratis; pereant cum superbis. Sint maledicti cum Iudeis qui Dominum  in carne uidentes non crediderunt, sed magis eum crucifigere tentauerunt. Maledicti sint cum hereticis qui Ecclesiam Dei cupierunt subuertere. Maledicti sint cum illis qui nomen Domini blasphemant. Sint maledicti cum illis qui se de Dei misericordia desperant. Sint maledicti cum illis qui damnati sunt in inferno. Maledicti sint cum impiis et peccatoribus, si non emendauerint et culpabiles se aduersus S. Aegidium non reddiderint. Maledicti sint per quatuor partes mundi; in Oriente sint maledicti; in Occidente destituti, in septentrione sint interdicti, et in meridie excommunicando exuti. Maledicti sint in die, sint excommunicati et in nocte. Intra domum suam sint maledicti, et extra domum sint excommunicati. Cum steterint sint maledicti, et  cum sederint sint excommunicati. Sint maledicti cum manducauerint, sint maledicti cum biberint; maledicti sint, cum dormiant, et excommunicati cum uigilant. Maledicti sint cum aliquid operantur, et excommunicati cum paululum requiescunt. Maledicti sint uerno tempore, et excommunicati estate; maledicti sint in autumno, et excommunicati in hieme. Maledicti sint in presenti tempore, et in futuro seculo sint excommunicati. Possessiones eorum accipiant alteri, et mulieres eorum eant in perditionem, et infantes eorum gladio cadant. Maledicti sint cibi illorum; et hoc quod ex eis remanserit sit maledictum, et qui eis gustauerint sint maledicti. Sacerdos itaque qui eis corpus et sanguinem Domini tradiderit, et eos in infirmitate positos uisitauerit,  sit maledictus et excommunicatus; similiter qui illos portauerint ad sepulturam, et presumpserint sepelire. Sint maledicti et excommunicati omnibus maledictionibus, si non emendauerint et ad satisfactionem non uenerint. Hoc pro certo sciendum est uobis quod post obitum nostrum nullus episcopus, nec ullus comes, nec ulla secularis potestas audeat presumptuose monasterium beati Aegidii sibi in dominium usurpare. Quod si presumpserint facere, omnibus supra laxatis maledictionibus obligati, ad regnum nunquam ualeant intrare celeste, quia in dominio et salario beati Petri ipsum cenobium cum omnibus rebus sibi pertinentibus beatus Aegidius contradidit. Nullusque successorum meorum cuiquam audeat uenundare seu commutare, siue sub  tuitione cuiusquam potestatis subiicere.

Scriptum per manum Ioannis diaconi, sancte Romane Ecclesie scriniarii



XXXIII Benedictus uIII, petente Rogerio comite Carcassonensi et coniuge eius Adalhaide, res et iura monasterii S. Hilarii confirmat. 

[BESSE, Hist. des comtes de Carcassonne, p. 81, teste BREQUIGNY, Tabl. chronol. I, 530.]



XXXIu. Benedictus uIII monasterii S. Sauini possessiones confirmat. 
(UGHELLI, Italia sacra, II, 207.]

 In nomine sancte et indiuidue Trinitatis BENEDICTUS presul apostolice sedis omnibus uniuersaliter Christi famulis presentibus et futuris.

Apostolice sedis munimen supplicantibus prestare nec nobis graue, nec ulli omnino uideri debet inutile, cum nec nobis, quod Dei est donum, uendere, nec ulli fas debet esse contemnere. Nouerit igitur omnis una matris Ecclesie cetus instans uel futurus, quoniam secundum preces nobis oblatas a fratre et cepiscopo nostro D. Sigefredo presule Placentine sedis, et a uenerabili Wimperto abbate monasterii S. Sauini, quod nam a pontifice in sui episcopatus subiectione constructum uidetur, damus, concedimus, hoc que mediante decreto sancimus sine ulla diminutione inuiolabiliter seruari prefato monasterio  quidquid imperiali uel regali precepto, necnon et episcopali decreto, fideliumque oblatione eidem cenobio datum concessumque uidetur, seu quodcunque iuste et legaliter usque in presens ad partem sepefati monasterii acquisitum est, uel in futuro dederit Dominus. Nulla ergo cuiuscunque dominationis persona, timore Dei et sanctorum apostolorum ueneratione refrenata, uidelicet imperatoris, regis, episcopi, marchionis, comitis uel cuiuslibet alterius licentia potiatur quidquid illud fuerit auferendi, minuendi, seu in aliud ius refundendi. Simili preterea modo et illud decernimus, Patrum statuta seruantes, ne aliquid Simoniaca heresis sibi uindicet commodum, tempore quo uocatio diuina uices indixerit renouandorum in eamdem Ecclesia pastorum. Sed,  opportunitate seruata, in eius, qui dignus fuerit, ordinatione, sancte institutionis preceptum, postposita omni cupiditate, seruetur. Si quis autem, quod absit! hoc nostrum, quin magis beatorum apostolorum, infringere tentauerit decretum, in aduentu Dei nostri sit anathema maranatha, Iude proditori et Simoni Mago sociatus in pena; ad damnationem proueniat illi sanguis Redemptoris, qui effusus est ad diluendam maculam prime preuaricationis: sortiatur maledictus ille, quicunque fuerit, stagnum ignis et sulphuris pro gaudio uite perennis in omnibus seculorum seculis. Ut uero nullus ambigat decreti huius paginam nostra iussione perfectam, eam nostri sigilli impressione uideat signatam.

Bene ualete.



XXXu. Beatus Simeon monachus et eremita in cenobio Padolinorensi agri Mantuani sanctorum confessorum canoni ascribitur. 
[COCQUELINES, Bullar., priuileg. Rom. pont ampl. Collect. I, 322.]


BENEDICTUS, seruus seruorum Dei, BONIFACIO, gratia Dei marchioni inclyto salutem carissimam cum benedictione apostolica.

Requisistis iudicium nostrum sicut dignum fuerat, utrum in honore Simeonis nuper sanctificati, quod opera probant et innumera ac diuersa miracula testificant, liceret uobis ecclesiam constituere, et eius uenerabile corpus honorifice collocare ibidem.  De quo respondemus: Si ita coruscat miraculis, ut uester homo nobis asseruit, edificate ecclesiam, collocate in ea eumdem, iuxta quem altare consecrari rogate, in quo reliquie antiquorum sanctorum cum sacratissimo corpore Domini nostri Iesu Christi, et sic demum diuina ministeria celebrentur. Tractate eum ut sanctum, ut Sanctus sanctorum reddat uobis mercedem sancti, sicut ipse dixit: Qui recipit prophetam in nomine prophete, accipiet mercedem prophete . Ipse inspector est renum et cordium, et ipse illi dignam recompensationem remuneret, et uobis pro sancto desiderio gratiam suam indulgeat.



XXXuI. Benedictus uIII Richardo abbati Fuldensi monasterium S. Andree donat. 
[DRONKE, Cod. diplom. Fuld., 347.]


BENEDICTUS episcopus, seruus seruorum Dei, RICHARDO abbati uenerabilis monasterii Saluatoris Domini nostri Iesu Christi et sancti Bonifatii, situm in loco qui Bocchonia iuxta ripam fluminis quod uocatur Fulda, et per te in eodem uenerabili monasterio tuisque successoribus in perpetuum.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertiri assensum. Ex hoc enim lucri potissimum premium aput conditore omnium Deo, si uenerabilia sanctorum loca ordinate ad meliorem fuerint sine dubio statum perducta. Igitur quia postulasti a nobis quatinus concede  remus ac reconfirmaremus uobis supradictum monasterium Saluatoris Domini nostri Ihesu Christi et sancti Bonifatii, situm in loco qui Bochonia iuxta ripam fluminis quod uocatur Fulda, cum omnibus rebus mobilibus et inmobilibus sibi pertinentibus que nunc habet et inantea Deo auxiliante habebit; iterum concedimus hac donamus uobis monasterio in honore sancti Andree apostoli quod exaiulo, quod situm est iuxta ecclesiam Sancte Dei Genitricis semperque uirginis Marie que a Presepe, cum omnibus mansionibus, caminatis, cellis uinariis, et quoquina, cum uineis et ortis iuxta se cum diuersis arboribus pomorum, cum curie atque puteum, cum introito suo et exito per porta maiore a uia publica et cum omnibus ad eum generaliter pertinentibus,  seu que foris extra urbem siue infra urbem sunt, que ei iuste ac rationabiliter pertinere dinoscitur, a presenti septima indictione perpetualiter inmunitate sancte nostre Romane sedis apostolice id ipsum sacratissimum monasterium permanendum statuimus et statuendo confirmamus, ita ut cuncta loca ipsius monasterii amodo et usque in finem seculi cum omni securitate et tranquillitate uos cum posteris uestris tenere et possidere ualeatis, ut, sub iuris dicione sancte nostre cui Deo auctore deseruimus Ecclesie constitutum, nullius alterius ecclesie iuris dicionibus submittatur. Pro qua re piis desideriis fauentes hanc nostram auctoritatem id quod exposcitur effectui mancipamus; et ideo omnem cuiuslibet ecclesie sacerdotem in prephato monasterio dicionem  quamlibet habere aut auctoritatem preter sedem apostolicam proibemus; ita ut nisi ab abbate monasterii fuerit inuitatus nec missarum ibidem solemnitatem quispiam presumat omnimodo celebrare, ut profecto iuxta id quod subiectum apostolice sedi firmitate priuilegii consistit inconcusse dotatum permaneat locis et rebus tam eis quas moderno tempore tenet uel possidet, quam que futuris temporibus in iure ipsius monasterii diuina pietas uoluerit augere ex donis et oblationibus decimisque fidelium, absque ullius persone contradictione firmitate perpetua perfruatur. Constituimus quoque per huius decreti nostri paginam ut quicunque cuiuslibet ecclesie presul uel quacunque dignitate predita persona  hanc nostri priuilegii kartam quam auctoritate principis apostolorum firmamus, temerare temptauerit anathema sit et iram Dei incurrens a cetu sanctorum omnium extorris existat et nichilominus prephati monasterii dignitas a nobis indulta perpetualiter inuiolata permaneat; apostolica auctoritate subnixa scriptum.

+ Bene ualete.

Data uI. Idus Februar. per manus Piligrimi Coloniensis archiepiscopi et bibliothecari sancte sedis apostolice, qui uicem Benedicto commisit episcopo. Anno, Deo propitio, pontificatus domni Benedicti summi pontificis et uniuersalis octaui pape XII, imperii uero domni Heinrici secundi imperatoris Augusti X, indictione uII.





DUBIA.



XXXuII. Benedictus uIII Unwano archiepiscopo Hamburgensi pallium mittit, eique et successoribus eius legationem et archiepiscopalem potestatem in omnia regna septentrionalia. 
[LAPPENBERG, Hamburg. Urkund. I, 66.]


BENEDICTUS, episcopus et seruus seruorum Dei, reuerentissimo et sanctissimo UNEWANNO, sancte Hammaburgensis Ecclesie episcopo, paternam dilectionem.

Si pastores ouium solem geluque pro gregis sui || custodia die ac nocte ferre contenti sunt et ut ne qua ex eis aut errando pereat, aut ferinis laniata morsibus rapiatur, oculis semper uigilantibus circumspectant, quanto sudore quantaque cura debemus  esse peruigiles, nos qui pastores animarum dicimur, attendamus, et susceptum officium exhibere erga custodiam Dominicarum ouium non cessemus, ne in die diuini examinis pro nostra desidia ante summum pastorem negligentie reatus excruciet. . . . . . . ne quod ultus non fueris, perpetrari non permittas. Sit in te et boni pastoris dulcedo, sit et iudicis seuera districtio, unum scilicet quod innocenter uiuentes foueat, aliud quod inquietos feriendos a prauitate compescat. uiduis ac pupillis iniuste oppressis defensio tua subueniat. Ecce, frater karissime, inter multa alia ista sunt sacerdotii, ista sunt pallii; que si studiose seruaueris, quod foris accepisse ostenderis, intus habebis.

Legationem quoque et archiepiscopalem potestatem  in omnia regna septentrionalia, Danorum scilicet, Suenorum, Noruenorum, Hislandicorum et omnium insularum his regnis adiacentium, tibi et omnibus successoribus tuis perpetuo tenenda concedimus.

Si quis hec infringere, aut permutare, aut uiolare in toto uel in parte temptauerit, sit excommunicatus in perpetuum, nisi resipiscat, et Ecclesie Hammaburgensi satisfaciat.

Data per manum Petri, cancellarii sancte Ecclesie, in mense Aprili, indictione quinta.



XXXuIII. De electione abbatis Casinensis.

Ego BENEDICTUS, catholice Romane sedis episcopus.

Constitutum predecessoribus meis hoc facio, ut  nunquam de consecratione Casinensis abbatis, quam hodie a serenissimo filio nostro Henrico imperatore suscepimus, pretium, aut censum, aut dationem requirant aut exigant; quod si aliter fecerint, et uenaliter duxerint, quicunque in hoc deprehensus fuerit, sit maledictus a Deo Patre omnipotente, et Filio eius Iesu Christo Domino nostro, et Spiritu sancto; sitque pars eius cum Dathan et Abiron, qui in Dei Ecclesia seditionem excitauerunt; omnesque imprecationes quas Moyses famulus Dei contemptoribus legis imprecauit ueniant super eum; sitque damnatus cum Anna et Caipha, qui Auctorem  iniquo iudicio damnauerunt; habeatque partem cum Iuda traditore, qui pro amore pecunie Dominum suum uendidit atque magistrum; sit anathematizatus a septem uniuersalibus conciliis; alienus sit a consortio omnium sanctorum et ab omni Ecclesia Dei, et, in die iudicii cum diabolo damnatus, non uideat gloriam Dei. Amen.

Actum die apostolorum Petri et Pauli.

Ego Puppo patriarcha Aquilegensis.

Ego Belligrinus archiepiscopus Nepesinus.

Ego Boso episcopus Tyburtinus.

Ego Heinricus cancellarius domni imperatoris.

Ego Euerardus episcopus et cancellarius domni imperatoris.

Ego Ugo cancellarius Euerardi archicapellani.



XXXIX. Bulla Benedicti pape uIII qua Henrico sanitatem a S. Benedicto restitutam esse testatur, monasterioque Casinensi asserit dona ab imperatore delata. 
[TOSTI, Storia di Monte Casino, I, 251.]


BENEDICTUS episcopus seruus seruorum Dei.

Notum uolumus esse omnibus fidelibus Christianis, tam prelatis quam subditis, quia dominus Henricus imperator, spiritualis noster filius, perrexit ad monasterium Sancti Benedicti quod situm est in monte qui dicitur Castrocasini, ubi sacratissimum corpus eiusdem sanctissimi Benedicti humatum est; et quamuis maximam circa eumdem locum deuotionem gereret, et nunquam terribilius ac  uenerabilius oratorium se uidisse assereret, tamen dubietatis scrupulo mouebatur utrumnam beatus Benedictus corporaliter in eodem Casinensi cenobio quiesceret. Pre dolore autem quo grauissime idem imperator cruciabatur, nec plene dormienti, nec ex integro uigilanti sanctissimus Pater Benedictus eidem imperatori apparens, ubinam pateretur inquirit. Cui langorem protinus profitenti, sanctissimus Benedictus ait: »Scio quoniam tu me hactenus hic dubitasti quiescere; sed ne super hoc amplius dubites, meumque in loco isto una cum sorore mea certissime quiescere corpusculum credas, hoc tibi signum erit: cum primum hodie surrexeris in egestione urine tue tres lapillos non paruos egerere habebis, et ex tunc dolore isto amplius non laborabis,  et scias quia ego sum frater Benedictus.« Et his dictis presto disparuit. Experrectus imperator confestim surrexit, ac iuxta uisionem quam uiderat sanitati pristine redditus Deo et Patri Benedicto gratiam maximam retulit. Mane autem facto, ueniens in conuentum fratrum imperator ait: »Quidnam, domini mei, me consulitis donare medico qui me curauit?« Cumque responsum illi fuisset ut quidquid sibi de monasterio placeret, tolleret ac medico daret.: »Non, inquit, ita oportet, imperator: sed quod sanctissimus Pater Benedictus hac me euidenter nocte curauit, ratio est et quidem iustissima  ut de meamet camera illius debetur remunerare medelas.« Et hec dicens cum lacrymis gaudio mistis retulit omnibus que uidesset atque audisset; adiiciens: »Nunc plane pro certo cognoui quoniam uere locus iste sanctus est, et nulli mortalium est ulterius ambigendum quoniam hic sanctissimus Benedictus Pater pariter cum sancta sorore sua quiescat.« Ad fidem uerborum tres illos lapillos, quos sub tenore uisionis ante paululum egesserat, palam omnibus ostendebat. Imperator autem surgens et ad corpus beati Benedicti perueniens, obtulit beato Benedicto munera hec: Textum Euangelii de foris quidem ex uno latere adopertum auro purissimo ac gemmis ualde pretiosis, ab intus uero uncialibus litteris atque figuris aureis mirifice decoratum.  Calicem aureum cum patena sua gemmis et margaritis ac smaltis optimis laboratum cum mappula, cum quibus offertur, oloserica auro intexta de pallio diopistim adornatam optimis listis aureis, et orarium et mappula atque cingulum et stolam, singula intexta auro similiter, et pluuiale diasprum cum lixtis auro textis, nec non et tunicam eiusdem subtegminis, aureis operibus exornatam. Situlam quoque et cuppam argenteam, cum qua fratres in festiuitatibus biberint. Planetam diarodinam aureis lixtis ornatam una cum alba, et cingulo, stola atque manipulo. Recollegit autem a Iudeis qui retinebant in pignore pro quingentis aureis unam uestem de altario sancti Benedicti, que fuit Caroli regis, nec non et calicem argenteum Saxonicum  maiorem cum patena sua, quem Theodoricus Saxonum rex beato Benedicto olim transmiserat. Nostra uero paruitas imperatorie saluti congratulans, posuimus super altare beati Benedicti planetam optimam ueneti coloris lixtis nichilominus aureis decenter ornatam, et stolam optimam auro bustam cum manipulo suo. Similiter et Belgrinus archiepiscopus obtulit planetam purpuream optimam aureis lixtis mensium duodecim signa habentibus, in circuitu adornatam, stolam cum aureo pluuiali unum. Que omnia posuimus super altare sancti Benedicti in perpetuum ibi habenda.

Quapropter ego qui supra Benedictus episcopus,  seruus seruorum Dei, una cum predicto imperatore omnes qui Christiano uocabulo censentur, obsecramus per Dominum Patrem omnipotentem et per Iesum Christum Filium eius unicum Dominum nostrum, qui pro salute totius mundi nasci, mori et resurgere uoluit, et per Spiritum sanctum, ex utroque procedentem, et per beatissimum Petrum apostolorum principem, qui habet potestatem ligandi atque soluendi, ut nullus unquam thesaurum et omnia que predictus imperator pro remedio anime sue in predictam ecclesiam antea contulerit, quolibet modo uel ingenio aliquatenus tollere presumat. Si quis autem, quod non optamus, hanc nostram obstestationem uel obsecrationem pro nichilo duxerit, et aliquid de ea que superius scripta  sunt, de predicta ecclesia quolibet modo et temerario ausu tollere presumpserit, sciat se anathematis uinculis innodatum, et a regno Dei alienum; et cum diabolo et eius atrocissimis pompis, atque cum Iuda traditore Domini nostri Iesu Christi, eternis incendiis et suppliciis concremandus sit deputatus. At uero qui pio intuitu obseruator et in omnibus exstiterit custodiens huius nostri apostolici constituti, et ad cultum Dei respicientibus , benedictionis gratiam a misericordissimo Domino nostro per intercessionem beati Benedicti multipliciter consequatur, et uite eterne particeps esse mereatur. Amen.

Interfuere huic rei Puppo patriarcha Aquilegensis, Belgrinus archiepiscopus Coloniensis cum omnibus  fere episcopis et abbatibus totius Gallie et Italie.



XL. Benedictus uIII monasterii S. Petri Luxouiensis priuilegia »a Ioanne papa Iu quondam concessa, totidem uerbis, interuentu Heinrici imperatoris renouat.« 
[MABILL., Annal. ordin. S. Bened., Iu, 256.]

. . . . Datum Rome Idibus mensis Aprilis, indictione prima. . . .




uolume back matter






ORDO RERUM QUAE IN HOC TOMO CONTINENTUR.


 BENEDICTUS S. ANDREAE MONACHUS.

    De Benedicto et eius chronico notitia. 9
    CHRONICON. 10
    DE IMPERATORIA POTESTATE IN URBE ROMA LIBELLUS. 50

SYLuESTER PAPA II .
    Notitia historica in Syluestrum. 57
    Notitia litteraria. 61
    Disquisitio de scriptis Gerberti post modum Syluestri II. 63

 PARS PRIMA OPERUM SYLuESTRI II. DE DISCIPLINIS MATHEMATICIS.
    LIBELLUS DE NUMERORUM DIuISIONE. 85
    Prefatio. 85
    CAP. I.---De singulari numero. 86
    CAP. II.---De centeno. 86
    CAP. III.---De milleno. 87
    CAP. Iu.---De deceno milleno. 87
    CAP. u.---De centeno milleno. 87
    CAP. uI.---Quomodo diuidatur singularis per singularem,  uel centenus per centenum, uel millenus per millenum. 87
    CAP. uII.---Quomodo singulares sua quantitate metiantur decenos centenos et millenos. 87
    CAP. uIII.---Quomodo metiatur decenus centenum aut millenum uel centenum millenum uel millenum et ulteriores. 88
    CAP. IX.---Quomodo singulares cuncti decenis metiantur decenos centenos, millenos, uel simul diuidendos uel intermisse 88
    CAP. X.---Item alia diuisio centeni uel milleni et deinceps per eosdem diuisores. 88
    CAP. XI.---Quomodo deceni iuncti centenis, uel centeni millenis metriantur centenos aut millenos et ulteriores. 89
    CAP. XII.---Item alia diuisio centeni uel milleni, et deinceps per eosdem compositos diuisores uel simplices. 89
    CAP. XIII.---Quomodo uno medio numerorum intermisso iuncti duo extremi ceteros metiantur. 88
    CAP. XIu.---Quomodo centenus cum singulari metiatur millenum et ulteriores, uel millenus cum decenis decenos millenos et ulteriores. 90
    CAP. Xu.---Quot diuisores sint in quolibet diuidendo. 90
    CAP. XuI.---De protensione quarumdam mensurarum terre. 90
    DE GEOMETRIA. 93
    CAP. I.---Quid sit corpus solidum? quid linea, punctum, superficies? quid pes solidus, constratus, etc. 93
    CAP. II.---De uocabulis et quantitate mensurarum ab antiquis inuentarum. 96
    CAP. III.---De descriptione quantitatis earumdem mensurarum trifaria. 97
    CAP. Iu.---De planis figuris. 99
    CAP. u.---His tribus anguli speciebus omnis coagulata consistit figura. 103
    CAP. uI.---De principalitate trianguli. 103
    CAP. uII.---De speciebus trianguli. 104
    CAP. uIII.---De natura triangulorum. 105
    CAP. IX.---Quomodo tres angulorum species discerni ualeant. 106
    CAP. X.---De appellationibus linearum in figuris. 107
    CAP. XI.---De Pythagoricis orthogoniis. 107
    CAP. XII.---Quomodo minutie addantur figuris. 107
    CAP. XIII.---De geometria trigoniorum predictorum. 113
    CAP. XIu.---Quas utilitates ars geometrica spondeat. 115
    CAP. Xu.---Nomina mensurarum quibus geometre utuutur. 116
    CAP. XuI.---Ad altitudinem cum astrolabio metiendam. 117
    CAP. XuII.---Ad altitudinem inaccessibilem cum horoscopo metiendam. 118
    CAP. XuIII.---Item de eodem. 117
    CAP. XIX.---Ad altitudinem cum horoscopo metiendam. 119
    CAP. XX.---Ad metiendum cum horoscopo puteum. 119
    CAP. XXI.---Ad altitudinem arboris, columne uel turris per umbram cum astrolabio inueniendam. 120
    CAP. XXII.---Item de eadem re. 121
    CAP. XXIII.---Ad altudinem cum speculo uel pelui metiendam. 121
    CAP. XXIu.---Ad estimandam cuiusque rei altitudinem sole lucente. 121
    CAP. XXu.---Ad planitiem uirga uel arundine querendam. 123
    CAP. XXuI.---Figura ad altitudinem mensurandam. 123
    CAP. XXuII.---Figura ad metiendam planitiem. 124
    CAP. XXuIII.---Ad metiendam planitiem per arundidinem. 124
    CAP. XXIX.---Ad mensurandum puteum. 125
    CAP. XXX.---Ad altitudinem metiendam cum orthogonio. 126
    CAP. XXXI.---Orthogonium Pythagoricum ad metiendam altitudinem. 126
    CAP. XXXII.---Ad rem inaccessibilem nobis altioribus metiendam. 127
    CAP. XXXIII.---Ad metiendum planum quolibet modo propositum. 127
    CAP. XXXIu.---Ad putei uel fosse altitudinem metiendam. 128
    CAP. XXXu.---Ad altitudinem montis inueniendam. 129
    CAP. XXXuI.---De eodem. 129
    CAP XXXuII.---Ad inueniendam per speculum altitudinem  turrium, etc. 130
    CAP. XXXuIII.---Ad inueniendam latitudinem fluuii uel campi, etc. 130
    CAP. XXXIX.---Ad idem alius modus. 131
    CAP. XL.---Ad altum cum sagittis et filo mensurandum. 131
    CAP. XLI.---Ad inueniendam in ampligonio eiecturam quanta sit. 132
    CAP. XLII.---Quomodo in trigono orthogonio cathetus et basis querantur. 133
    CAP. XLIII.---Ad inueniendam basis et catheti disiunctionem in trigono. 133
    CAP. XLIu.---In trigono oxygonio cuius in lateribus numeri quantitate dissimiles sint, inuenire perpendicularem. 133
    CAP. XLu.---Per datum quemlibet trigoni orthogonii cathetum basim inuenire. 134
    CAP. XLuI.---Trigoni orthogonii embadum inuenire. 134
    CAP. XLuII.---Per cathetum basim inuenire. 135
    CAP. XLuIII.---Trapizetici embadum inuenire. 135
    CAP. XLIX.---Trigoni isopleuri, cuius sunt singula latera 30, embadi pedes comprehendere. 135
    CAP. L.---Trigoni isoscelis cathetum inuenire uel embadum. 136
    CAP. LI.---Trigoni scaleni cathetum inuenire. 136
    CAP. LII.---In quadrato diagonum inuenire. 137
    CAP. LIII.---Numerum agrorum in agro inuenire. 137
    CAP. LIu.---Rhombi cathetum querere. 137
    CAP. Lu.---Quomodo trigonus tetragonus, hexagonus, etc., equilateri suas areas impleant. 137
    CAP. LuI.---Cuiuscunque rotundi uel circuli diametrum inuenire et embadum. 138
    CAP. LuII.---In hemicyclo aream inuenire. 138
    CAP. LuIII.---Sphere aream colligere. 137
    CAP. LIX.---In trigoni orthogonio circuli inscripti et singula latera tangentis diametrum inuenire. 139
    CAP. LX.---Regula ad constituendas pyramides in omnibus figuris a multis angulis precedentibus et equilateris. 139
    CAP. LXI.---Inuenire pyramidem in tetragono, cuius sunt singule latera pedes 10 et embadum 100. 140
    CAP. LXII.---In pentagono equilatero denarii numeri pyramidem indagare. 140
    CAP. LXIII.---In omni circulo duobus circumscripto tetragonis scire quantum ab extracedente uincatur. 141
    CAP. LXIu.---Montis iugera inuenire. 141
    CAP. LXu.---Quomodo quadrata et latera trigoni tetragoni, pentagoni, etc., nascantur. 142
    CAP. LXuI.---In oxygonio, cathetum et embadum inuenire. 142
    CAP. LXuII---Oues in campo sic collocare, ut queuis certum spatium occupet. 143
    CAP. LXuIII.---Scire quot agripennos claudat campus fastigiosus. 143
    CAP. LXIX.---In campo quadrangulo agripennos cognoscere. 144
    CAP. LXX.---In campo triangulo agripennos inuenire. 144
    CAP. LXXI.---In campo rotundo numerum agripennorum nosse. 144
    CAP. LXXII.---In ciuitate quadrangula ponere domos certe longitudinis et latitudinis. 145
    CAP. LXXIII.---In ciuitate triangula de eadem re. 145
    CAP. LXXIu.---In ciuitate rotunda domos certe longitudinis et latitudinis locare. 146
    CAP. LXXu.---Basilice pauimentum quot laterculi debeant supplere. 146
    CAP. LXXuI.---In lacuna, canna, etc., uiam certa latitudine ducere. 146
    CAP. LXXuII.---In circulo embadum inuenire. 146
    CAP. LXXuIII.---Hexagonum facere. 149
    CAP. LXXIX.---Intra quadratum equilaterum octogonum designare. 150
    CAP. LXXX.---Structure circa puteum posite pedes inuenire. 150
    CAP. LXXXI.---Prismatis pedes inuenire in orthogonio. 150
    CAP. LXXXII.---In omni tetragono diagonium inuenire. 150
    CAP. LXXXIII.---Quot stadia in terris respondeant zodiaci partibus, etc. 150
    CAP. LXXXIu.---Alia ratio meridianum describendi. 152
    EPISTOLA AD ADELBOLDUM. 151
    EPISTOLA AD CONSTANTINUM. 155

LIBELLUS DE RATIONALI ET RATIONE UTI.
    Pezii monitum. 157
     uersus in librum. 158
    Incipit liber. 159

OPERUM PARS SECUNDA.---DE REBUS ECCLESIASTICIS.
    SERMO DE INFORMATIONE EPISCOPORUM. 169
    LIBELLUS DE CORPORE ET SANGUINE DOMINI. 177
    Pezii monitum. 177
    Incipit liber. 179
    SELECTA E CONCILIO BASOLENSI GENUINA. 189
    SELECTA E CONCILIO REMENSI. 193
    EXCERPTA E CONCILIO MOSOMENSI. 194
    CONCILIUM RAuENNATENSE. 198
    CONCILIUM ROMANUM. 199

OPERUM PARS III.---EPISTOLAE ET DIPLOMATA.
    SECTIO I.---EPISTOLAE ANTE PONTIFICATUM SCRIPTAE. 201
    EPIST. I.---Ad Othonem Cesarem. 201
    EPIST. II.---Ad eumdem Cesarem. 201
    EPIST. III.---Ad Gerebertum episcopum Terdonensem. 202
    EPIST. Iu.---Ad Bosonem. 202
    EPIST. u.---Ad Petrum episcopum Papiensem. 202
    EPIST. uI.---Ad Adelaidem augustam. 203
    EPIST. uII.---Ad Airardum. 203
    EPIST. uIII.---Ad Adalberonem Remorum archiepiscopum. 203
    EPIST. IX.---Ad Gisilbertum abbatem. 203
    EPIST. X.---Ad Cesarem. 204
    EPIST. XI.---Ad eumdem. 204
    EPIST. XII.---Ad Hugonem scholasticum. 204
    EPIST. XIII.---Ad Libertum archiepiscopum Treuerensem. 204
    EPIST. XIu.---Ad papam Ioannem. 205
    EPIST. Xu.---Ad Petroaldum monachum. 205
    EPIST. XuI.---Ad Geraldum abbatem Auriliacensem. 205
    EPIST. XuII.---Ad eumdem. 205
    EPIST. XuIII.---Ad fratres Robienses. 206
    EPIST. XIX.---Ad Rainaudum monachum. 206
    EPIST. XX.---Ad Adelaidem imperatricem. 206
    EPIST. XXI.---Ad Egemannum palatinum monachum. 206
    EPIST. XXII.---Ad dominam Imisam. 207
    EPIST. XXIII.---Ad dominum Ioannem Papam. 207
    EPIST. XXIu.---Ad Lupitum Barchinonensem. 207
    EPIST. XXu.---Ad Bonifiliam Gerundensem episcopum. 207
    EPIST. XXuI.---Ad Gebertum archiepiscopum freuirensem. 208
    EPIST. XXuII.---Ad uillegisum Moguntinum archiepiscopum. 208
    EPIST. XXuIII.---Ex persona Hierusalem deuastate uniuersali ecclesie. 208
    EPIST. XXIX.---Ad Walonem eiusque pertinaces ex persona Adalberonis. 208
    EPIST. XXX.---Ad Notegarium episcopum Leodicensem ex persona eiusdem. 208
    EPIST. XXXI.---Controuersia Diederici episcopi Metensis contra Carolum. 208
    EPIST. XXXII.---Gerbertus ex persona Caroli. 209
    EPIST. XXXIII.---Purgatio Gerberti ob controuersiam a se descriptam. 211
    EPIST. XXXIu.---Ad Willigisum Moguntinum archiepiscopum. 211
    EPIST. XXXu.---Ad Geraldum abbatem Aureliacensem. 212
    EPIST. XXXuI.---Ad Widonem abbatem Gandauensem. 212
    EPIST. XXXuII.---Ad Robertum palatinum. 212
    EPIST. XXXuIII.---Ad Ecbertum archiepiscopum Treuirensem ex persona Adalberonis. 212
    EPIST. XXXIX.---Ad Notegarium episcopum Leodiensem. 212
    EPIST. XL.---Ad Stephanum Romane Ecclesie diaconum. 213
    EPIST. XLI.---Ad Adalberonem episcopum uirdunensem. 213
    EPIST. XLII.---Ad Notegarium episcopum Leodiensem. 215
    EPIST. XLIII.---Ad eumdem ex persona Godefridi. 216
    EPIST. XLIu.---Ad Ecbertum abbatem Turonensem. 216
    EPIST. XLu.---Ad Raimundum monachum Aureliacensem. 216
     EPIST. XLuI.---Ad Geraldum abbatem. 215
    EPIST. XLuII.---Ad Adalberoni uocatum episcopum uerdunensem et Hermannum fratres. 215
    EPIST. XLuIII.---Ad innominatum. 215
    EPIST. XLIX.---Ad Notegarium episcopum Leodicensem. 215
    EPIST. L.---Ad Mathildem comitissam. 216
    EPIST. LI.---Ad Sigifredum comitis filium Gerbertus. 216
    EPIST. LII.---Ad dominam Teophanu imperatricem. 216
    EPIST. LIII.---Ad Lotharium regem.
    EPIST. LIu.---Ad Treuirensem archiepiscopum ex persona Adalberonis. 217
    EPIST. Lu.---Ad eumdem. 217
    EPIST. LuI.---Ad eumdem. 217
    EPIST. LuII.---Obiectio in Adalberonem. 217
    EPIST. LuIII.---Purgatio. 217
    EPIST. LIX.---Ad dominum Metensem episcopum Diedericum. 217
    EPIST. LX.---Gerbertus innominato. 218
    EPIST. LXI.---Adalberoni archiepiscopo Gerbertus. 218
    EPIST. LXII.---Ad Beatricem ducem ex persona Adalberonis. 219
    EPIST. LXIII.---Ad eamdem. 219
    EPIST. LXIu.---Ad eamdem. 219
    EPIST. LXu.---Ad Nitardum abbatem Medelensem. 219
    EPIST. LXuI.---Ad Notegarium episcopum Leodicensem. 219
    EPIST. LXuII.---Ad eumdem ex persona eiusdem. 219
    EPIST. LXuIII.---Ad abbatem Rainerum. 219
    EPIST. LXIX.---Ad Ecbertum archiepiscopum Treuirensem. 219
    EPIST. LXX.---Ad Maiolum abbatem Cluniacensem. 220
    EPIST. LXXI.---Ad Geraldum abbatem Auriliacensem. 220
    EPIST. LXXII.---Ad Stephanum diaconum data uI Non. Martias. 220
    EPIST. LXXIII.---Ad Nithardum abbatem Medelecensem. 220
    EPIST. LXXIu.---Ad Ecbertum archiepiscopum ex persona Adalberonis. 221
    EPIST. LXXu.---Ex persona Emme regine ad matrem. 221
    EPIST. LXXuI.---LXXuII.---LXXuIII.---LXXIX.---Exhibent epitaphia Lotharii regis Francorum, ducis Friderici, Adalberti scholastici et Ottonis imperatoris. Hec supra seorsim dedimus. 221
    EPIST. LXXX.---Inuectiua in uirdunensium Ecclesiam. 221
    EPIST. LXXXI.---Ad Ecbertum abbatem Turonensem. 222
    EPIST. LXXXII.---Ad Adsonem abbatem Deruensem. 222
    EPIST. LXXXIII.---Ad Bobienses. 222
    EPIST. LXXXIu.---Ad Hugonem marchionem. 223
    EPIST. LXXXu.---Ad Cononem italicum marchionem. 223
    EPIST. LXXXuI.---Ad Theophaniam imperatricem ex persona Adalberonis. 223
    EPIST. LXXXuII.---Ad Constantinum scholasticum Floriacensem. 223
    EPIST. LXXXuIII.---Ad Maiolum abbatem Cluniacensem ex persona Adalberonis. 223
    EPIST. LXXXIX.---Ad Ecbertum abbatem Turonensem sub persona Adalberonis. 223
    EPIST. XC.---Ad imperatricem Theophaniam et ad filium Ottonem. 223
    EPIST. XCI.---Ad Raimundum Auriliacensem abbatem, 223
    EPIST. XCII.---Ad Bernardum monachum. 224
    EPIST. XCIII.---Ad Adalberonem archiepiscopum 225
    EPIST. XCIu.---Ad eumdem. 225
    EPIST. XCu.---Ad fratres Floriacenses ex persona Remensium abbatum. 225
    EPIST. XCuI.---Ad fratres Blandiniacenses. 226
    EPIST. XCuII.---Ex persona regine Emme ad matrem. 226
    EPIST. XCuIII.---Ex persona Laudunensis episcopi ad episcopos. 227
    EPIST. XCIX.---Ex persona Adalberonis archiepiscopi ad Bellouagensem. 227
    EPIST. C.---Ad Ecbertum archiepiscopum Treuirensem. 227
    EPIST. CI.---Ad eumdem. 228
    EPIST. CII.---Ad Adalberonem archiepiscopum. 228
    EPIST. CIII.---Ad dominam Theophaniam imperatricem  ex persona Adalberonis. 228
    EPIST. CIu.---Ad Ecbertum Treuirensem archiepiscopum ex persona Adalberonis. 228
    EPIST. Cu.---Ad fratres Blandiniacenses ex persona Adalberonis. 228
    EPIST. CuI.---Ad Ecbertum archiepiscopum Treuirensem. 228
    EPIST. CuII.---Ex persona regis Hugonis ad Siguinum archiepiscopum Senonensem. 229
    EPIST. CuIII.---Ad Ecbertum archiepiscopum Treuirensem ex persona Adalberonis. 229
    EPIST. CIX.---Ad eumdem. 229
    EPIST. CX.---Ad comprouinciales. 230
    EPIST. CXI.---Ad Basilium et Constantinum imperatores orthodoxos, Hugo gratia Domini rex Francorum. 229
    EPIST. CXII.---Ex persona regis Hugonis ad Borellium marchionem. 230
    EPIST. CXIII.---Ad Rothardum archiepiscopum Cameracensem ex persona Adalberonis. 230
    EPIST. CXIu.---Ad . . . . ex persona Adalberonis. 230
    EPIST. CXu.---Ad Carolum ducem. 230
    EPIST. CXuI.---Ad Romulfum abbatem Senonensem. 230
    EPIST. CXuII.---Ad dominam Theophaniam. 230
    EPIST. CXuIII.---Ad clerum et populum. 230
    EPIST. CXIX.---Emma quondam regina domine Auguste Theophanie. 230
    EPIST. CXX.---Domine auguste Theophanie nomine Hugonis regis. 231
    EPIST. CXXI.---Ad Treuerensem. 231
    EPIST. CXXII.---Adalbero archiepiscopus Remensis ad Carolum ducem. 231
    EPIST. CXXIII.---Ad Thietmarum Moguntinum archiepiscopum. 231
    EPIST. CXXIu.---A. II. C. I. u. B. Z. 232
    EPIST. CXXu.---Incerto. 232
    EPIST. CXXuI.---Incerto. 232
    EPIST. CXXuII.---Incerto. 232
    EPIST. CXXuIII.---Ad Adelaidem matrem regnorum. 232
    EPIST. CXXIX.---u. u. D. A. H. G. I. D. u. I. D. 233
    EPIST. CXXX.---Rainaudo monacho. 233
    EPIST. CXXXI.---CXXXII.---CXXXIII. 234
    EPIST. CXXXIu.---Ad Remigium monachum Treuirensem. 234
    EPIST. CXXXu.---Ad archiepiscopum. 235
    EPIST. CXXXuI.---CXXXuII.---CXXXuIII.---CXXXIX.---CXL.---CXLI. 235
    EPIST. CXLII.---Adalbero episcopus A. et scholaris abbas, ad Constantinum suum. 236
    EPIST. CXLIII.---CXLIu. 237
    EPIST. CXLu.---Parisiensi episcopo Gerbertus. 237
    EPIST. CXLuI. 237
    EPIST. CXLuII.---Emma quondam regina Francorum. 238
    EPIST. CXLuIII.---Ad Remigium monachum Treuirensem. 238
    EPIST. CXLIX.---CL. 238
    EPIST. CLI.---Gerbertus salutem sibi scribenti sub nomine reuerendi patris Adalberonis uerdunensis episcopi. 239
    EPIST. CLII.---Ad Remigium. 239
    EPIST. CLIII.---Ottonis imperatoris ad Gerbertum. 239
    EPIST. CLIu.---Gerbertus Ottoni Cesari. 240
    EPIST. CLu.---Ottonis ad Gebertum. 241
    EPIST. CLuI.---Ottonis imperatoris ad R. Comitem. 241
    EPIST. CLuII.---Ottonis ad Adelaidem Augustam. 241
    EPIST. CLuIII.---Ottonis ad Gerbertum. 241
    EPIST. CLIX.---Gerberti ad Adelaidem augustam. 242
    EPIST. CLX.---CLXI.---Ad Constantinum scholasticum. 243
    EPISTOLAE ALIAE GERBERTI curante Andrea Duchesnio primum ex ms. exemplari Iacobi Sirmondi societatis Iesu in lucem edite. 243
    EPIST. CLXII.---Electio Arnulphi Remorum archiepiscopi a Gerberto edita. 243
    EPIST. CLXIII.---Ex persona Arnulphi Remensis episcopi. 244
    EPIST. CLXIu.---E. episcopo Treuirensi ex persona eiusdem. 245
    EPIST. CLXu.---CLXuI.---CLXuII. 246
    EPIST. CLXuIII.---Ad Rainardum monachum Bobiensem. 246
    EPIST. CLXIX.---Ad Remigium monachum Treuirensem. 246
    EPIST. CLXX.---Gerbertus Raimundo. 246
    EPIST. CLXXI.---uenerabili adhuc episcopo A. Gerbertus. 247
    EPIST. CLXXII.---CLXXIII. 248
     EPIST.---CLXXIu.---Ad Romulfum abbatem Senonensem. 248
    EPIST. CLXXu.---Ad E. archiepiscopum Treuirensem. 248
    EPIST. CLXXuI.---G. sal. dicit R. sibi dilecto. 249
    EPIST. CLXXuII.---Ad Romulfum abbatem Senonensem. 249
    EPIST.---CLXXuIII.---Ad Brunonem episcopum Lingonensem. 249
    EPIST. CLXXIX.---Ad Ecbertum archiepiscopum Treuirensem. 249
    EPIST. CLXXX.---Ad Adalberonem episcopum uirdunensem. 249
    EPIST. CLXXXI.---CLXXXII. 250
    EPIST. CLXXXIII.---Episcopi Remorum dieceseos salutem dicunt Reuerentissimo Patri. 251
    EPIST. CLXXXIu.---Ad Garimberdum abbatem. 251
    EPIST. CLXXXu.---Libellus repudii Gerberti Arnulpho archiepiscopo. 251
    EPIST. CLXXXuI.---Electio Gerberti Remorum archiepiscopi. 252
    EPIST. CLXXXuII.---Professio fidei Gerberti Remorum archiepiscopi. 253
    EPIST. CLXXXuIII.---Gerbertus Ottoni Cesari. 253
    EPIST. CLXXXIX.---Gerbertus Ottoni. 254
    EPIST.---CXC. Domino et reuerentissimo Patri ill. G. filius. 254
    EPIST. CXCI.---Ottoni Cesari et Augusto imperatori quoque Romano Gerbertus. 255
    EPIST. CXCII.---Adalberto archiepiscopo, abbati maioris monasterii. 255
    EPIST. CXCIII.---Gerbertus Arnulpho Aurelianensi episcopo. 256
    EPIST. CXCIu.---Gerbertus Constantino Miciacensi abbati. 256
    EPIST. CXCu.---Leodicensi episcopo Nacherio. 257
    EPIST. CXCuI.---C. abbati S. Geraldi, et fratribus. 258
    EPIST. CXCuII.---258
    EPIST. CXCuIII.---Gerbertus Leoni pontifici. 259
    EPIST. CXCIX.---Ad Ioannem papam. 259
    EPIST. CC.---259
    EPIST. CCI.---Gerbertus et omnes episcopi dieceseos Remensium peruasoribus eiusdem. 260
    EPIST. CCII.---Ad Erueam Beluagorum episcopum. 260
    EPIST. CCIII.---261
    EPIST. CCIu.---261
    EPIST. CCu.---261
    EPIST. CCuI.---Gerbertus Adelaidi imperatrici. 261
    EPIST. CCuII.---262
    EPIST. CCuIII.---Fulconi episcopo Ambianensi. 262
    EPIST. CCIX.---Gerbertus Archembaldo archiepiscopo Turonensi. 262
    EPIST. CCX.---Adelaidi imperatrici Gerbertus. 263
    EPIST. CCXI.---Canonicis sancti Martini ex persona episcoporum. 263
    EPIST. CCXII.---Gerbertus Arnulpho Aurelianensi episcopo. 264
    EPIST. CCXIII.---Gerbertus Metensi episcopo. 264
    EPIST. CCXIu.---Gerbertus uerdunensi episcopo. 264
    EPIST. CCXu. Ad Azelinum episcopum Laudunensem. 264
    EPIST. CCXuI. Ad Arnulphum Remensem episcopum. 264
    SUPPLEMENTUM AD GERBERTI EPISTOLAS EDITIONIS DUCHESNII. 265
    EPIST. I.---Ad uilderodum Argentinensem episcopum. 265
    EPIST.---II.---Ad Seqwinum archiepiscopum Senonensem. 267
    Iuramentum prestitum a Petro Classensi Sancti Apollinaris Gerberto archiepiscopo Rauennati. 269
    SECTIO SECUNDA.---EPISTOLAE ET DECRETA PONTIFICIA. 269
    I.---Syluester II.---Monasterium S. Lamberti Senonense, petentibus, fundatore Aribone comite et Ottone III imperatore, confirmat iuribusque ornat, ea lege ut singulis annis denarii XII sedi Romane soluantur a monachis. 269
    II.---Siluester II papa monasterii Fuldensis priuilegia, petente Erkanbaldo abbate, confirmat 272
    III.---Siluester II papa Arnulfo Remensi, quibusdam excessibus pontificali honore priuato, quia eius abdicatio Romano assensu caruerit, concedit ut, recepto baculo et annulo, archiepiscopali officio fungatur et omnibus insignibus solito more perfruatur.---Ecclesie Remensis priuilegia confirmat. 273
    Iu.---Siluestri II pape epistola de electione Theotardi in episcopum Aniciensem. 274
     u.---Siluester II papa sacram coronam Stephano Hungarorum duci mittit quem regio quoque nomine cohonestat; uariisque concessis priuilegiis, Strigoniensem ecclesiam regni metropolim instituit. 274
    uI---Epistola Siluestri pape ad Darferium comitem eiusque filios et nepotes. 276
    uII.---Epist Siluestri pape II ad Azelinum Laudunensem episcopum.---Ipsum de multis criminibus accusatum ad proximum synodum Rome euocat. 277
    uIII.---Siluester II papa S. Urgellensis ecclesie bona et iura confirmat. 278
    IX.---Epist. Siluestri II pape ad Robertum uizellacensem abbatem.---Priuilegia uizellacensia confirmat. 280
    X.---Siluestri II epistola ad Adonem episcopum Gerundensem. 281
    XI.---Bulla Siluestri pape II qua utrumque monasterium Stabulense et Malmundariense sub sua suscipit protectione, mandatque ut in abbatis electione ex Stabulensi, si dignus reperiatur, assumatur. 282
    XII.---Siluestri II papa epistola ad Odilonem abbatem Cluniacensem. 283
    XIII.---Siluestri II pape epistola ad . . . abbatem. 284
    XIu.--- Siluester II ecclesie SS. Geruasii et Protasii, in comitatu Gabalitano a Stephano uicecomite et Angelmoda coniuge constructe, beatoque Petro oblate, protectionem suscipit. 284
    Xu.---Siluester II monasterium S. Trinitatis et S. Petri Burguliense, ab Emma comitissa Pictauiensi conditum, priuilegiis ornat. 285

DUBIA.
    XuI.---Littere Siluestri pape ad Ottonem III imperatorem, quibus significat se episcopo Ticinensi commendasse monasterium monialium Ticinensium, quod Senatoris appellatur, ipsumque rogat ut huiusmodi constitutionem confirmet. 285
    SILuESTRI II CARMINA. 287
    SPURIA AUT ALIENA. 287
    Acta concilii Remensis ad sanctum Basolum. 287
    Leonis abbatis et legati epistola ad Hugonem et Robertum reges. 338
    Acta concilii Mosomensis. 343
    Acta concilii Causeiensis. 346

BURCHARDUS MONACHUS AUGIAE DIuITIS.
    Notitia historica. 350
    CARMEN DE GESTIS WITIGOWONIS ABBATIS 352

GOZPERTUS ABBAS TEGERNSEENSIS.
    EPISTOLAE. 365
    EPIST. I.---Ad Ramuoldum abbatem S. Emmerammi se Ratisbone in festo S. Emmerammi futurum nuntiat, petitque sibi scribendum transmitti librum plenarie collationis. 365
    EPIST. II.---Ad Arnoldum comitem.---Illi pro impensis fauoribus gratias cumulate agit, doloremque suum ob Adelheidis imperatricis obitum declarat, ac que pro eius anime requie a suis monachis persoluta sint perscribit. 365
    EPIST. III.---Ad eumdem.---Maximas gratias agit pro fenestris templo Tegernseensi affabre comparatis, et pueros quos discendi causa hactenus in monasterio contriuit, eruditionis specimina daturos remittit. 365
    EPIST. Iu.---Ad Meginhelmum comitem.---Rogat ut sibi nonnichil frumenti in uictum eorum qui in Austria monasterio suo seruiunt, elargiatur. 367
    EPIST. u.---Ad eumdem.---Gratias agit pro husonibus, piscium genere, quantumque precum Deo pro eius coniugis anima offerant Tegernseenses, exponit. 367
    EPIST. uI.---Ad eumdem.---Petit sibi suisque, cum carnibus monachorum more abstineant, husones mitti. 368
    EPIST. uII.---Ad Gerhardum episcopum Augustanum eius religionem ac pietatem laudat, spondetque se ad eumdem, cum per anni tempus licuerit, accessurum. 368
    EPIST. uIII.---Ad Brunonem.---Ut decimas in uico Tatinhusa ecclesie Tontinhusane reddi iubeat. 369
    EPIST. IX.---Ad Ottonem comitem.---Commendat ei seruum quemdam, rogatque ut duo ipsi palliola reddantur. 369
    EPIST. X.---Ad H. comitissam.---Petit pecuniam pro quorumdam consanguineorum suorum redemptione. 369
    EPIST. XI.---Ad Otpertum abbatem.---Ut quamdam inter utriusque seruos commutationem fieri permittat. 369
    EPIST. XII.---Ad Eihstatensis ecclesie fratres ut diem obitus fratris sui ad se perscribant. 370
    EPIST. XIII.---Ad domnum H.---Ut tertiam partem  historie Tripartite sibi utendam et exscribendam concedat. 370
    EPIST. XIu.---Ad R. comitem.---Immam ancillam cum filiis suis sibi lege deberi probat, ac reddi postulat. 370
    EPIST. Xu.---Ad P. cognatum suum.---Ut in egregio Tagerneensem familiam iuuandi animo persistat, et quosdam famulos, ciuitate pulsos, tueatur. 371
    EPIST. XuI.---Ad eumdem.---Conqueritur ob sui neglectum et obliuionem, rogatque ut aliquid cupri, stanni et plumbi ad fundendam campanam, et nonnichil thymiamatis ad cultum Dei et S. Quirini mittat. 371
    GOZPERTI EPISTOLAE ALIAE. 371
    EPIST. PRIMA.---Ad Utonem nepotem suum. 371
    EPIST. II.---Ad comitem Adalp. 371
    EPIST. III.---Ad Arnoldum nepotem suum. 371

APPENDIX AD EPISTOLAS GOZPERTI.
    Tegernseensium epistole. 373
    EPIST. I.---Ad Gozpertum abbatem suum. 373
    EPIST. II.---Ad Henricum Boiarie ducem de eiusdem Gozperti obitu nouique abbatis electione, quam ut liberam sibi concedat obnixe rogant. 373

THIETPALDUS TEGERSEENSIS MONACHUS.
    Thietpaldi epistola ad S. Adelbertum Prussiensis ecclesie monachum.---Se, Aristotelica philosophia contempta, rebus sacris studere nuntiat, optatque ut ei omnia ex animi sententia eueniant. 374

SANCTUS ABBO ABBAS FLORIACENSIS.
    uita sancti Abbonis auctore Aimoino. 375
    Notitia litteraria in S. Abbonem. 418
    Monachorum Floriacensium epistola encyclica de cede Abbonis abbatis. 418
    SANCTI ABBONIS EPISTOLAE. 418
    EPIST. I.---Ad Gregorium u summum pontificem. 419
    EPIST. II.---Gregorii quinti ad Abbonem. 421
    EPIST. III.---Abbonis ad Gregorium u summum pontificem. 421
    EPIST. Iu.---Ad Gregorium u summum pontificem. 421
    EPIST. u.---Ad monachos sancti Martini. 423
    EPIST. uI.---Ad Robertum regem Francorum. 424
    EPIST. uII.---Ad Odilonem abbatem Cluniacensem. 425
    EPIST. uIII.---Ad G. abbatem. 429
    EPIST. IX.---Ad Bernerium abbatem. 432
    EPIST. X.---Ad N. episcopum. 433
    EPIST. XI.---Ad monachos Miciacenses. 436
    EPIST. XII.---Ad Odilonem. 438
    EPIST. XIII.---Alberti abbatis Miciacensis ad Ioannem XuIII papam. 439
    EPIS. XIu.---Abbonis ad G. 440
    EPIST. Xu.---Ad Leonem abbatem Romani sancti Bonifacii monasterii. 460
    EPIST. XuI.---Ad Bernardum abbatem Bellilocensem. 462
    SANCTI ABBONIS APOLOGETICUS. 462
    SANCTI ABBONIS COLLECTIO CANONUM. 471
    I.---De honore ecclesiarum et monasteriorum. 475
    II.---De defensoribus ecclesiarum et monasteriorum. 476
    III.---De ministerio regis. 477
    Iu.---De fidelitate regis. 478
    u.---De priuilegiis. 479
    uI.---De preceptis regalibus et imperialibus. 480
    uII.---De differentia testamentorum et precariis. 480
    uIII.---De eo quod necessitas excludit leges et canones. 481
    IX.---De differentia legis et consuetudinis. 482
    X.---De eo quod sacerdotes mandatum ad gentem extraneam non mittant. 482
    XI.---De clericis electis ab edificatoribus uenerabilium locorum, uel heredibus eorum. 482
    XII.---De ordinatione uel degradatione presbyterorum. 483
    XIII.---Ut nulla pecunia data episcopi ordinentur. 483
    XIu.---De electione abbatis. 484
    Xu.---De abbatis ordinatione, et de accessu episcopi ad monasterium. 484
    XuI.---De eo quod abbas sacerdos esse debet. 486
    XuII.---De accusato abbate quid sit agendum. 486
    XuIII.---De monachis et sanctimonialibus, ut regulariter uiuant. 487
    XIX.---De abbate ad regem pertinente. 487
    XX.---De rectore Floriacensi. 487
    XXI.---De sacerdotio monachi. 487
    XXII.---De monachis non seruantibus propositum. 488
    XXIII.---De clericis qui monachi uolunt fieri, et de insolentia  episcoporum in monachos. 488
    XXIu.---De clericis qui propter uanitatem efficiuntur monachi. 489
    XXu.---De possessionibus ecclesie. 489
    XXuI.---De monacho, uel sanctimoniali in ius uocato. 490
    XXuII.---De his que a fidelibus in basilicis offeruntur. 490
    XXuIII.---De episcopis inuasoribus pretermissa synodo. 490
    XXIX.---De tricennali prescriptione. 491
    XXX.---De dote ecclesiarum. 491
    XXXI.---De episcopo. Quid debeat habere de ecclesia. 491
    XXXII.---De rebus ecclesie, et de proximis fundatorum eius. 491
    XXXIII.---De prouisione suffragii episcoporum. 492
    XXXIu.---De indigentia eorum qui res suas contulerunt ecclesie. 493
    XXXu.---De auaritia sacerdotum. 493
    XXXuI.---De iniuste excommunicatis. 494
    XXXuII.---De ecclesiis et earum presbyteris. 494
    XXXuIII.---De eo quod episcopus habeat tertiam partem ecclesie, et potest dare cui uoluerit. 495
    XXXIX.---De sanctitate uite clericorum. 495
    XL.---De filiis presbyterorum, uel episcoporum, uel diaconorum. 496
    XLI.---De rebus ecclesie dispensandis. 496
    XLII.---Ut nullus eligat sibi episcopum successorem. 497
    XLIII.---De communione. 497
    XLIu.---Qualiter sacerdotum accusatores examinandi sint, uel si scriptis inter partes sententia recitata est. 502
    XLu.---De episcopis in iudicium testimonii causa euocatis. 504
    XLuI.---De accusatis episcopis. 504
    XLuII.---De his qui contra episcopum habent causam. 505
    XLuIII.---De testimoniis clericorum. 505
    XLIX.---Quantum prosit frequens oblatio sacrificii. 505
    L.---De militantibus. 506
    LI.---De stipendiis militum. 506
    LII.---De militantibus clericis, et eorum stipendiis. 506
    uITA SANCTI EADMUNDI REGIS ANGLORUM ET MARTYRIS. 508
    CARMEN ACROSTICHUM AD OTTONEM IMPERATOREM. 519
    SANCTI ABBONIS QUAESTIONES GRAMMATICALES. 522
    EPITOME DE XCI ROMANORUM PONTIFICUM uITIS. 535
    SANCTI ABBONIS PRAEFATIO COMMENTARII IN CYCLUM uICTORII. 570
    IN CIRCULOS B. CYRILLI ET DIONYSII ROMANI AC BEDAE ABBONIS PRAEFATIO. 574
    FRAGMENTUM DE S. MARTIALI. 580

APPENDIX AD SANCTUM ABBONEM.
    CATALOGUS ABBATUM FLORIACENSIUM. 580
    ANNALES FLORIACENSES. 582

ALBERTUS ABBAS MICIACENSIS.
    Notitia. 586
    EPISTOLA AD IOANNEM XuI PAPAM
    ALBERTI CHARTA. 586

RORICO MOISSIACENSIS APUD CADURCOS MONACHUS.
    Notitia historica. 588
    Notitia altera. 588
    GESTA FRANCORUM. 590

AIMOINUS MONACHUS FLORIACENSIS.
    Notitia historica. 617
    Notitia litteraria. 617
    AIMOINI HISTORIAE FRANCORUM LIBRI QUATUOR. 627
    LIBER PRIMUS. 637
    CAP. I.---De gestis Francorum, et primo, de Troianorum dispersione. 638
    CAP. II.---De Francorum appellatione altera opinio. 639
    CAP. III.---De Francorum, antequam in Galliam uenerint, gestis. 639
    CAP. Iu.---De Pharamundo, primo Francorum rege. 640
    CAP. u.---De Romani imperii excidio, et Francorum incremento sub Clodiano rege. 640
     CAP. uI.---De Meroueo rege. 640
    CAP. uII.---De Childerico rege. 641
    CAP. uIII.---De Basine, Thoringorum regis uxoris, ad Childericum transitu. 643
    CAP. IX.---De Antemii imperio, et prodigiis sub eo. 644
    CAP. X.---De Teodorici imperio. 644
    CAP. XI.---De duobus papis, et pena antipape fautoris. 648
    CAP. XII.---De Clodouei regis ortu et regno. 649
    CAP. XIII.---De Clodouei regis procatione. 651
    CAP. XIu.---De Clotildis desponsatione. 652
    CAP. Xu.---De Clodouei regis ad Christi fidem conuersione. 653
    CAP. XuI.---Clodouei conuersi ad suos concio, et eiusdem baptizatio. 654
    CAP. XuII.---De Clodouei expeditionibus et uictoriis reliquis. 655
    CAP. XuIII.---De sancto Furseo. 655
    CAP. XIX.---De bello contra Gundebaldum. 656
    CAP. XX.---De bello contra Alaricum Gothorum regem. 656
    CAP. XXI.---De omine uictorie et cerue apparitione. 658
    CAP. XXII.---De Theodorici expeditionibus. 658
    CAP. XXIII.---De Charatici regis morte et pugna Clodouei contra Ragnecarium. 659
    CAP. XXIu.---De sancto Seuerino et aliis. 660
    CAP. XXu.---De terremotu et Clodouei transitu. 661
    LIBER SECUNDUS. 661
    CAP. I. De regni Francorum inter filios Clodouei partitione. 661
    CAP. II.---De bello inter fratres ob diuisionem regni orto. 662
    CAP. III. De Clotildis ad reges oratione. 662
    CAP. Iu.---De Sigismondi in edificanda ede sanctorum martyrum sancta magnificentia et uictoria. 663
    CAP. u.---De Iustiniano et Belisario. 665
    CAP. uI.---De Belisarii successu. 666
    CAP. uII.---De Clotario et Childeberto. 668
    CAP. uIII.---De Amalrico Gotho. 668
    CAP. IX. De Clotarii in Thoringos expeditione. 670
    CAP. X. De origine Francorum citatus diuus Hieronymus. 670
    CAP. XI.---De reliquis Clotarii et Theodorici gestis. 671
    CAP. XII.---De dolo in filios Clodomiri. 673
    CAP. XIII.---De Longobardorum origine gestis. 675
    CAP. XIu.---De Theodorico et Theodoberto. 676
    CAP. Xu.---De Belisarii reliquis successibus. 677
    CAP. XuI.---De diuo Benedicto. 678
    CAP. XuII.---De uigilii diaconi conatibus. 678
    CAP. XuIII.---De Childeberto rege et beato Germano episcopo. 679
    CAP. XIX.---De reliquis Childeberti gestis. 680
    CAP. XX.---De Gothorum regum a suis nece, et Childeberti Francorum regis gestis. 680
    CAP. XXI.---De Theodoberti in Italiam expeditione. 681
    CAP. XXII.---De sancto Benedicto. 681
    CAP. XXIII.---De Belisarii reliquis gestis et nece. 682
    CAP. XXIu.---De sancto Gregorio Lingonensi et castro Diuionensi. 683
    CAP. XXu.---De Clotildis obitu et Clotarii progenie. 683
    CAP. XXuI.---De odio Francorum in Parthenium. 684
    CAP. XXuII.---De Clotarii edicto et expeditione in Saxones. 685
    CAP. XXuIII.---De Chranno et eius gestis. 685
    CAP. XXIX.---De Childeberti post regni fraterni affectationem morte. 686
    CAP. XXX.---De Chranni conatibus et Clotarii clementia et pietate. 686
    CAP. XXXI.---De Longobardorum regibus et Totila Gotho. 687
    CAP. XXXII.---De uigilii pape et Theodore Auguste controuersia. 687
    CAP. XXXIII.---De Rome a Totila obsidione et Romanorum ad Iustinianum confugio. 689
    CAP. XXXIu.---De bello Bucelleno duci a Narseto illato. 689
    CAP. XXXu.---De Alboin Longobardorum rege. 690
    CAP. XXXuI.---De Cautini facinore, et sancti Medardi transitu et sepulcro. 690
    CAP. XXXuII.---De Clotarii regis donationibus, et piis operibus, obitu ac heredibus. 691
    LIBER TERTIUS. 691
    CAP. I.---De Chilperic regis cum fratribus disceptatione super hereditate paterna. 691
     CAP.---II. De Chereberto, qui et Aribertus dictus est. 693
    CAP. III.---De Guntranni liberis et gestis. 693
    CAP. Iu.---De Sigeberti coniugio cum Bruna Gothorum regis filia. 694
    CAP. u.---De Chilperici mulierosi nouis nuptiis. 695
    CAP. uI.---De Chilperici filiis et eorum gestis. 696
    CAP. uII.---De Saxonibus in Galliam irrumpentibus a Mummolo repulsis. 697
    CAP. uIII.---De Iustiniano et Iustino Augustis. 697
    CAP. IX.---De Cassiodoro et aliis claris uiris. 698
    CAP. X.---De Narsetis inclytis gestis. 698
    CAP. XI.---De Chunis seu Auaribus Galliam inuadentibus. 699
    CAP. XII.---De Clodouei gestis, et Guntranni. 699
    CAP. XIII.---De Fortunato episcopo et eius scientia. 702
    CAP. XIu.---De Brunichildis in conseruanda prole scientia. 702
    CAP. Xu.---De Merouei et aliorum regum gestis. 702
    CAP. XuI.---De diui Germani episcopi transitu, sanctitate et miraculis. 703
    CAP. XuII.---De regum Hispanorum rebus. 704
    CAP. XuIII.---De Iustini minoris gestis. 705
    CAP. XIX.---De Tiberio Constantino et eius imperio. 705
    CAP. XX.---De Britannorum rebus et Guntranni facinore. 706
    CAP. XXI.---De Chilperici in pretextatum simultate. 706
    CAP. XXII.---De Guntranno Pythonissam consultante. 706
    CAP. XXIII.---De Meroueo oraculum a libris diuinis petente. 707
    CAP. XXIu.---De Guntranni-Bosonis filiabus uirtute patris liberatis, suffragante diuo Martino. 708
    CAP. XXu.---De Pictauorum Britonumque discordia. 708
    CAP. XXuI et XXuII.---De Chilperici in Pretextatum episcopum accusatione et Pretextati purgatione. 708
    CAP. XXuIII.---De Guntranni Burgundionum regis ad Childebertum oratione. 712
    CAP. XXIX.---De Chilperici in Ennodium ceterosque Childeberti fautores seuitia et de motu Britonum. 713
    CAP. XXX.---De uiolatione templi Dionysiani et reparatione. 714
    CAP. XXXI.---De Nantini Engolismensis morte formidanda. 714
    CAP.---XXXII.---De Chilperici per Fredegundem in suos seuitia. 715
    CAP. XXXIII.---De inundatione aquarum, tempestate celi, terre motu et prodigiis multis. 716
    CAP. XXXIu.---De legatis captis et remissis. De Maurilii episcopi laudabilis obitu deque Gregorii Turonensis pro fide catholica uictoria. 717
    CAP. XXXu.---De Tiberii Constantini obitu et Mauricii in imperium successione. 718
    CAP. XXXuI.---De primo Longobardorum rege. 718
    CAP. XXXuII.---De Mauricio imperatore Francos in Longobardos sollicitante. 718
    CAP. XXXuIII.---De persecutione Catholicorum in Hispania. 718
    CAP. XXXIX.---De Benedicto et Pelagio Romanis pontificibus. De Mammoti in Auenionem profugio. De Childeberti ad Chilpericum transitione. De Lupo Campanorum duce. De Chilperici in Petrogoricos expeditione. De Baudastis interitu et de hospitii reclusi sanctitate, et beati Martini Galliciensis transitu, et de comete et portento celesti. 719
    CAP. XL.---De Rodini ducis obitu et pietate. 720
    CAP. XLI.---De Chilperici in heresim Sabellianam lapsu et resipiscentia. 720
    CAP. XLII.---De Agricola et Dalmatio sanctis. 721
    CAP. XLIII.---De Leudastis comitis ob tyrannidem expulsione. 721
    CAP. XLIu.---De Chilperici spectaculis. De Saluii uisione, et que eam secuta sunt. 723
    CAP. XLu.---De benedictione quam Iudeus respuit, Chilpericus expetiit, et de Eparchii reclusi obitu. 724
    CAP. XLuI.---De Theodoro Massiliensi episcopo et Lupo ciue Turonensi: de eclipsi lune, et prodigioso sanguinis fluxu aliisque portentis. 724
    CAP. XLuII.---De Prisci Iudei obstinatione et interitu. 725
    CAP. XLuIII.---De Chilperici ob imperfectum presidium pontis Parisiensis in Guntrannum ultione. 726
    CAP. XLIX.---De tabellariis Charterii episcopi deprehensis, et Theodorici ortu. 726
    CAP. L.---De legatione feciali Childeberti ad Chilperimum 726
     CAP. LI.---De uulgi in Elgidium episcopum seditione. 727
    CAP. LII.---De Mummoli magie et uenefici insimulato. 728
    CAP LIII.---De clerici cuiusdam libidine, et ingratitudine detestanda. 728
    CAP. LIu.---De Clotarii filii Chilperici ortu, partis Massilia per Mummolum restitutione, et Chilperici metu. 729
    CAP. Lu.---De Innocentio Ruthenorum et Sulpicio Biturigum episcopis, deque rosarum prematuritate et arboribus biferis. 729
    CAP LuI.---De filie Chilperici regis per legatos desponsatione. 729
    CAP. LuII.---De Fredegundis astu et illecebris, et Chilperici obitu et moribus. Deque Aurelianorum cum Blesensibus in Dunenses expeditione. 730
    DAP. LuIII.---De Fredegundis et thesaurariorum Chilperici profugiis. 732
    CAP. LIX.---De Clotarii filii Chilperici per principes inauguratione, deque Guntranni plausibili ad populum concione. 733
    CAP. LX.---De Rigundis detentione, et dotis eius occupatione. 733
    CAP. LXI.---De Theodori Massiliensis, qui pseudofratrem Guntranni extulerat, multa; et de prodigiis eius anni. 733
    CAP. LXII.---De Guntranni cum coheredibus regni concertatione. 735
    CAP. LXIII.---De Fredegundis regine in asylo Parisiensi seuitia per Audonem inflammata. 737
    CAP. LXIu.---De Pretextati episcopi Rothomagensis restitutione. 737
    CAP. LXu.---De diligenti Guntranni custodia sui, et Fredegundis in agrum perfugio et fraude. 737
    CAP. LXuI.---De Eberulfi punitione, et in beatum Gregorium Turonensem simultate, et Guntranni gestis. 738
    CAP. LXuII.---De Pictauiensis episcopi redemptione, ac populi reconciliatione. 740
    CAP. LXuIII.---De Gundoaldi gestis et quibusdam. 740
    CAP. LXIX.---De Childeberti et Guntranni reconciliatione, et Guntranni consilio Childeberto dato, deque Gundoaldi factione. 742
    CAP. LXX.---De Gundoaldi in conuenas fraude. 743
    CAP. LXXI.---De litteris a Guntranno ad Gundoaldum missis, de auri direptione, et de Claustri uincentiani apud Agennenses spoliatione, et eius ultione, deque callida Gundoaldi querela et reliquis gestis. 743
    CAP. LXXII.---De Rigaudis ad matrem reuectione. 747
    CAP. LXXIII.---De Mummoli rebus fisco addictis, et Italie diluuio magno et pestilentia. 747
    CAP. LXXIu.---De beati Gregorii in papam electione, et Anglorum seu Britannorum ad fidem catholicam conuersione. 748
    CAP. LXXu.---De Mummoli supplicio, de eris intemperie, Laudegisili patriciatu, Theodeberti ortu, et aquarum in Burgundia inundatione. 748
    CAP. LXXuI.---De Theodorici filii Childeberti natiuitate, et ipsius Childeberti in regni succcessione confirmatione. 749
    CAP. LXXuII.---De primatibus Childeberti lese maiestatis conuictis, et de Authari Longobardi cum Theudelinda nuptiis, Recharedique Hispani fide catholica, et de exercitu Burgundionum in Hispaniam misso. 749
    CAP. LXXuIII.---De tunice Domini inconsutilis inuentione, et prelio cum Britannis, in quo alter Francorum ducum desideratus est, alter, cui multa postea indicta est, misere inops factus. 749
    CAP. LXXIX.---De Authari Longobardi legatione ad reges Francorum, et morte. 750
    CAP. LXXX.---De Theudelinda Authari uidua, Agilulfo nubente. 750
    CAP. LXXXI.---De Guntranni regis obitu et claustrali institutione. 751
    CAP. LXXXII.---De Childeberto ultionem de patre et patruo in Fredegundem meditante. 751
    CAP. LXXXIII.---De mutua Francorum Britonumque cede, de uarnorum exitio, Gripponis legatione, et Francorum in Italiam expeditione. 753
    CAP. LXXXIu.---De Childeberti et uxoris interitu, et filiorum eius Theodeberti et Theodorici successione. 754
    CAP. LXXXu.---De Hunnorum in Thoringam irruptione et Agilulfi seu Agonis legatione in Franciam. 754
    CAP. LXXXuI.---De Fredegundis grassatione et morte, Quintrionis cede, Boleni patrictatu, inguinaria peste, piscium pre feruore fluuii decoctione, et Warnecarii liberalitate. 754
     CAP. LXXXuII.---De Brunechildis casu, mirabilique errore, et gratitudine in pauperem ductorem, deque prodigiis celestibus. 755
    CAP LXXXuIII.---De crudelissimo regum inter se conflictu, et angeli uisione, Clotariique fuga et damno. 755
    CAP. LXXXIX.---De Catini cede, Sigeberti ortu, Egde nece, uasconum domatione, Adoaldi Longobardi sublimatione, strage apud Saxones. 756
    CAP. XC.---De inuentione corporis beati uictoris, de Etherii Lugdunensis archiepiscopi obitu, de Childeberti minoris ortu, Desiderii episcopi deiectione, et Dommili subrogatione, ac solis eclipsi. 756
    CAP. XCI.---De Corbi ortu, Bertoaldi interitu, et Protapii Brunechildis amatoris insolentia, ac regum conflictu. 757
    CAP. XCII.---De Protadii Romani, qui factus est maior domus regie, auaritia feda, ob quam omnibus euasit inuisus, et tandem a proceribus est interfectus, et reges reconciliati, deque successione Claudii Romani uiri prudentis. 758
    CAP. XCIII.---De ultione quam Brunechildis de inimicis Protadii cepit, deque Desiderii episcopi lapidatione. 759
    CAP. XCIu.---De Hermemberge filie regis Hispanie infaustis cum Thedorico nuptiis. 759
    CAP. XCu.---De Columbam Hiberni in dicendo libertate et miraculis, regisque resipiscentia simulata, Bobiique cenobii constructione, et Columbani transitu. 760
    CAP. XCuI.---Theodericus metu fratris cum eo paciscitur. 761
    CAP. XCuII.---De Alemannorum in Ultraiuranos grassatione. 761
    CAP. XCuIII.---De Theodorici consiliis, et Theodoberti infami coniugio, de Berto Leanisso, et apologo eius de lupo et regum conflictu. 762
    CAP. XCIX.---De Clotario ducatum Dentelini recipiente, et ira Theodorici in eum. 764
    CAP. C.---De Theodorico fratris filiam procreante, et ob id a Brunechilde increpito, deque eius in Brunechildim ira, et Brunechildis, que eum ueneno sustulit, in eumdem crudelitate. 764
    LIBER QUARTUS. 763
    CAP. I.---De Clotarii cum nostris Theodorici instinctu Brunechildis super successione in regnum certatione, et de Brunechildis exitio. 763
    CAP. II.---De Austregisilo presule sancto, falso accusato et miraculose purgato, deque eius sanctitate. 767
    CAP. III.---De Mauricii imperatoris cum filiis cede, deque eiusdem moribus prauis et penitentia salutari celitus reuelata per anachoretas Aegypti, et de Philippici gestis. 768
    CAP. Iu.---De pontificum Romanorum successione, et Ecclesie romane primatu. 769
    CAP. u.---De Cacani Auaris seu Hunni cum Gisulfo Longobardo bello, deque Romilde amoribus infelicibus. 770
    CAP. uI.---De Clotarii regis et monarche in Francia gestis. 771
    CAP. uII.---De tributo quod Longobardi Francis pependerunt. 771
    CAP. uIII.---De Bertetrudis regine obitu, et Sichildis matrimonio, ac filio Ariberto. Et de Dagoberti in societatem regni assumptione. 772
    CAP. IX.---De Samone inter Sclauos rege constituto eiusque successu et prole. 772
    CAP. X.---De Adaloaldo Longobardorum rege, et eius successore, deque Gundeberga regina. 773
    CAP. XI.---De Dagoberti regis Austrasiorum prudentia et Rodoaldi insolentia. 774
    CAP. XII.---De Dagoberti cum Gomatrude coniugio, et cum patre Clotario disceptatione, ac eorum pacificatione super regno Austrasie. 774
    CAP. XIII.---De Sisebodi regis Hispanie uirtute et fide, et Cantabrie per eum subactione, et regni Gothorum per hoc dilatatione. 775
    CAP. XIu.---De Warnarii morte et incestis Godini filii eius cum nouerca sua nuptiis, et eiusdem repudio, et repudiate furore ac fraude in Cogonem, et de Cogonis iuramento fidelitatis in multis templis prestando eiusque nece. Item de Palladii Sedecique exsilio, et de Bosonis cede. 775
    CAP. Xu.---De successore Warnarii prefecti aule Burgundie per Clotarium et regulos ac proceres regni consultatio, et seditione oborta ob cedem Hermarii ab Aginano factam. 776
    CAP. XuI.---De Clotarii iunioris obitu, miraculosaque per diuum Sulpicium a febribus sanatione, deque eiusdem  Sulpicii uite sanctitate, et beati Eligii aurifabri innocentia et opera. 776
    CAP. XuII.---De Dagoberti post annuntiatam sibi Clotarii mortem studiis, et Ariberti ac Brunulfi contra eum factione, deque corporum Dionysii et sociorum inuentione miraculosa, necnon et Sadregisilo locum tenente in Aquitania. 777
    CAP. XuIII.---De Dagoberti cum Bertoaldo Saxonum duce periculoso prelio, et Clotarii subuentione mirifica, ipsiusque Bertoaldi fugientis nece. 779
    CAP. XIX.---De Dagoberti post mortem patris in Burgundiam ut oppressos erigeret, profecti ne et reliqua peregrinatione, deque eiusdem repudiata coniuge, cum uestali matrimonio, et de consilariis eius bonis, Arnulfo episcopo, Pippino, et Chuniberto episcopo. 780
    CAP. XX.---De Dagoberti ex Ragnetrude filio, qui dum a beato Amando baptizaretur respondit: Amen, et postea in auaritiam fedam lapsu, spoliationeque templi diui Hilarii, ac libidine eiusdem; sed resipiscentia consilio Pippini. 781
    CAP. XXI.---De legatis ad imperatorem, et de imperatorum Foce et Heraclii gestis, et successibus Heraclii in Chosdrohem Persarum tyrannum, eiusque nece crucisque Dominice receptione. 782
    CAP. XXII.---De Heraclii forma, et presagii quo se a circumcisis pellendum uiderat errore. Nam Iudeos propterea persequebatur, e Franciaque pellendos curauit; cum a Sarracenis fuerit pellendus. De eorum itaque agitur prelio et Heraclii morte. 783
    CAP. XXIII.---De morte Ariberti regis Aquitanie, et eius filii Chilperici, deque negociatoribus Francis male a Sclauis accepti, et de legatione ad Samanem Sclauorum regem, et prelio cum eis commisso eiusque exitu Francis infelici. 784
    CAP. XXIu.---De contentione inter Auares et Bulgaros de rege diligendo, et de Bulgaris expulsis a patria, et Franciam inuadere parantibus, una nocte cesis. 785
    CAP. XXu.---De regibus Hispanis, et bello eis a Dagoberto per Burgundiones illato, et de Missorii postulatione, et direptione, ac recompensatione. 785
    CAP. XXuI.---De bello quod in Sclauos parauit Dagobertus, a Saxonibus ob tributi leuationem ficte suscepto; sed a Sigeberto filio regis feliciter gesto. 786
    CAP. XXuII.---De Clodouei filii Dagoberti ortu, et de regnorum inter Sigebertum et eum per patrem diuisione, et de Dentelini ducatu recepto. 786
    CAP. XXuIII.---De Sadregisili ducis nece, et filiorum eius ob ignauiam et paterne cedis negligentiam ex heredatione. Et de bello in uascones feliciter gesto, preterquam quod Arembertus dux perierat. 786
    CAP. XXIX.---De legatione ad iudicahilem Britannie regem, cum quo Eligius uir bonus fedus pactus est, deque Iudicab lis Audenique religiositate. 786
    CAP. XXX.---De Dagoberti in ecclesias munificentia, et de concione eius in concilio procerum regni, deque testamento et donationibus eius. 788
    CAP. XXXI.---De fide prestita Francis et uasconibus. 789
    CAP. XXXII.---De Grimoaldi regis Longobardorum gestis, et fratrum eius cede, deque Constantino imperatore  Beneuentum obsidente, et de crudelitate eius et exitio, et Mezantii tyranni, deque Constantii imperio. 789
    CAP. XXXIII.---De Dagoberti obitu et sepultura, ac edis diui Dionysii edificatione et ornatu. 790
    CAP. XXXIu.---De uisione facta solitario super statu Dagoberti regis defuncti, et quid prosit templorum ornatio, et obsit spoliatio. 791
    CAP. XXXu.---De Clodouei sub Ega iusto principatu, et paradisi Romani pauimento. Et de Gothorum in Hispania regibus Tolga et Risicindo. 792
    CAP. XXXuI.---De thesauri regii diuisione, et conciliis Pippini Sigeberto datis. 792
    CAP. XXXuII.---De Egani morte, et Erchinoaldi prefectura, et Ermenfridi homicidio. 793
    CAP. XXXuIII.---De Pippini morte a multis fleta, et filii eius post multam contentionem et factionem successione in prefectura. 793
    CAP. XXXIX.---De Flaucato maiore-domus Burgundie, et simultate eius cum Willibado. 793
    CAP. XL.---De Nantildis regine obitu, Willibadi cede, et Flaucati paulo post morte non immerita. 794
    CAP. XLI.---De Clodouei in pauperes erogatione, concione et templi ac cenobii Dionysiani ab episcopali subiectione exemptione: et de uiris sanctis qui intererant ac piis eorum operibus. 795
    CAP. XLII.---De fundatione cenobii Floriacensis. 797
     TRANSLATIO S. BENEDICTI. 798
    DE MIRACULIS SANCTI BENEDICTI, LIBRI DUO. 802
    Prologus ad Gauzlinum abbatem. 802
    LIBER PRIMUS. 803
    CAP. I.---Northmannorum strages per Galliam sub Carolo Caluo, sub Ludouico, sub Carolo Simplice, Odone et Roberto. Cassinogiti palatii situs, etc. 803
    CAP. II.---Rainaldus rex Northmannorum moratur Floriaci; a sancto Benedicto cesus. Cadauer in Sequanam missum. Effigies eius Floriaci. 806
    CAP. III.---Robertus occisus. Lerbertus Caroli proditor. Rodulfus rex. Exemplum de eius equitate. 807
    CAP. Iu.---Floriacensium abbatum successio. Drogonis nouitii probatio, secessus in eremum, tentatio. uisitatio S. Benedicti. 808
    CAP. u.---Ludouicus rex, Caroli successor; filii eius duo. Arnustus S. Benedicto dat penas. 810
    CAP. uI.---S. Remigii festum. Ensem altari S. Benedicti imponens punitur. 812
    CAP. uII.---Herbertus, prediorum Floriacensium inuasor, percutitur baculo S. Benedicti. 812
     CAP. uIII.---Romaldus item morte correptus. 814
    CAP. IX.---Floriacense incendium; aliud. 814
    CAP. X.---Mensa incombusta. Cenobii instauratio. Incendium anno 974. 815
    CAP. XI.---Architectus casu illesus. Mulier a demone liberatur. 816
    CAP. XII.---Contractus erectus. Duodecim pauperes Floriaci aliti. 817
    CAP. XIII.---Lucerne tres in ecclesia B. Marie. Cercus celitus accensus. 817
    CAP. XIu.---Sancti contemptor punitus. 818
    CAP. Xu.---Predatores multi a paucis fusi. S. Benedicti uexillum. 818
    CAP. XuI.---Item alii. Argentomagenses eulogiis panis et uini muniti. 819
    CAP. XuII.---Trabs loco mota. 820
    CAP. XuIII.---Nauicula celitus subministrata. 821
    CAP. XIX.---Arnulfo episcopo uineas inuadente, reliquie delate, eger sanatus, edicula constructa. 822
    LIBER SECUNDUS. 823
    CAP. I.---Floriacus, uallis aurea. Sibi nota narrat auctor. Francorum reges. Abbo Oilboldi successor. 823
     CAP. II.---Floriacense incendium. Apparatus in festo translationis. Incendium diuinitus restinctum. 825
    CAP. III.---Contractus erectus. Ingratus denuo male habet; iterum sanatus. 826
    CAP. Iu.---Sacergii situs. Otherius paralyticus, Caputceruium uouet S. Benedicto; facto dono mox sanatus. Alia relatio de traditione illius predii. 828
    CAP. u.---Ademarus Bruccie et Capitisceruii inuasor. Otherio preposito Hugonem hortante, uiso accedente. Territus audito nomine S. Benedicti. Castri de Salis situs. Ademarus tandem uictus et captus, fauente superna uirtute; socii itidem castigati 830
    CAP. uI.---Ademari castrum dirutum. Equus e puteo eductus. 834
    CAP. uII.---Milites pasti pane S. Benedicti in prelio illesi. 836
    CAP. uIII.---Abbatisuille monasterium cum miles per uim ingressus fuisset et in contemptum S. Benedicti sese uino fratrum inebriasset, abbate orante Deum ut se ostenderet tutorem loci, igni consumptus est. Necnon duo pueri ipsius complices, equi et quecunque sua. 837
    CAP. IX.---Ligeris exundatio, anno 1003. Armentarius  ex aquis ereptus. 839
    CAP. X.---S. Benedicti agrum minuens mala morte perit. 840
    CAP. XI.---S. Pauli corporis translatio Floriacum. 841
    CAP. XII.---Felix anachoreta naufragio liberatus. Episcopus Leonensis id celitus discit. Felix ob id in S. Benedictum amplius animatus, iterum liberatus. 842
    CAP. XIII.---Aduocatus malus perit. 843
    CAP. XIu.---Monachus in extremis ab omnibus derelictus, S. Benedictum habet propitium. 844
    CAP. Xu.---Patriciacus  in Burgundia. Ibi reliquie S. Benedicti cum aliis contra predatores delate. Cerei celitus bis reaccensi; reliquie date in premium doctrine. 845
    CAP. XuI.---Minax et blasphemus in S. Benedictum interit. Due femine sanantur a quatuor morbis. 846
    CAP. XuII.---Muta et clauda sanatur. 847
    CAP. XuIII.---Item alia indicare non ualens. Iterum impotens, iterum sanata. 847
    CAP. XIX.---In festo translationis incendium restinctum. 848
    CAP. XX.---Contracta erigitur 850
     CAP. XXI.---Ceci duo lumen recaperunt. 851
    CAP. XXII.--- 852
    SERMO IN FESTIuITATIBUS S. BENEDICTI. 851
    CAP. I.---De oratorio quod S. Pater Benedictus in summo monte condidit, ubi sacrificabat Ioui erronea paganitas. 859
    CAP. II.---De angelis qui ostenderunt ei uiam qua pergere deberet. 860
    CAP. III.---De tribus coruis quos alere solitus erat, qui eum a Sublacus usque Beneuentum, per quinquaginta fere milliaria sunt secuti. 860
    CAP. Iu.---De monachis qui, ex tribus monasteriis pro necessitate aque ad eum collecti, meruerunt ex petra aquam ubertim manantem adipisci. 860

IOANNES DIACONUS uENETUS.
    Notitia historica et litteraria. 871
    CHRONICON uENETUM. 875
    CHRONICON GRADENSE. 939
    Chronici Gradensis supplementum. 951

HERIGERUS ABBAS LOBIENSIS.
    Notitia historica. 955
     HERIGERI ET ANSELMI GESTA EPISCOPORUM TUNGRENSIUM, TRAIECTENSIUM ET LEODIENSIUM. 957
    LIBER PRIMUS. 1003
    CAP. I.---Proemium opusculi sequentis. 1003
    CAP. II.---Quod Deus omnia in numero et pondere et mensura constituit, et de mysterio crucis. 1007
    CAP. III.---Quod Dominus occidentales partes apostolorum principibus Petro et Paulo dignatus est illustrare. 1008
    CAP. Iu.---Quando Petrus Romam uenerit. 1009
    CAP. u.---Quod Eucarium, ualerium atque Maternum Treuerim miserit. 1010
    CAP. uI.---Qualiter beatus Maternus defunctus, per baculum eius sit ressuscitatus. 1011
    CAP. uII.---Quod hi tres uiri Treberi, Colonie, Tungri predicauerint, et de insigni fonte Tungrensi. 1013
    CAP uIII.---Qualiter sanctus Eucarius populum resistentem oratione ligauerit et absoluerit. 1014
    CAP. IX.---Quod filium uidue ressuscitauerit. 1014
    CAP. X.---Quod reuelatum sit cuidam senatori, omnes oportere baptizari. 1015
     CAP. XI.---De obitu beati Eucarii. 1016
    CAP. XII.---De uita et obitu beati ualerii successoris eius. 1017
    CAP. XIII.---Quod beatus Maternus tot annis episcopus fuerit, quot diebus in sepulcro iacuit. 1018
    CAP. XIu.---Qualiter eum Eucarius et ualerius de hoc mundo per uisum uocauerint. 1019
    CAP. Xu.---De octo episcopis qui beato Materno in sede Tungrensi successerunt. 1020
    CAP. XuI.---Qualiter in diuersis locis orthodoxi uiri ariane heresi restiterint. 1020
    CAP. XuII.---De Hunis per totum imperium Romanum diffusis. 1021
    CAP. XuIII.---Quod ab immundis spiritibus et ex magis mulieribus procreati dicantur. 1022
    CAP. XIX.---Qualiter ductu cerue insula egressi, primo Gothos, deinde alias gentes, nouissime Galliam inuaserint. 1023
    CAP. XX.---De sancto Seruatio. 1024
    CAP. XXI.---Quod multi sancti uiri contemporales illi fuerint, et de multarum urbium euersione. 1024
    CAP. XXII.---Quod sanctus Seruatius Romam adierit,  si quo modo orationibus suis ualeat Galliam ab Hunis liberare. 1026
    CAP. XXIII.---Qualiter ante tumulum beati Petri per uisum de euersione totius Gallie et de obitu suo sit edoctus. 1027
    CAP. XXIu.---Rediens cuid uiderit, commisso grege exponit. 1029
    CAP. XXu.---Oratio eius et lamentatio clericorum et populi, et de obitu eius. 1029
    CAP. XXuI.---Quod Huni multas Gallie urbes cum Tungris subuerterunt, quos item Franci a Galliis expulerunt. 1031
    CAP. XXuII.---De sancto Remigio et nouem Tungrensibus episcopis. 1032
    CAP. XXuIII.---De sancto Domitiano, item Perpetuo et Ebregiso. 1033
    CAP. XXIX.---De sancto Ioanne. 1034
    CAP. XXX.---Quod ei a transmarino quodam predictum sit, eum Traiectensem episcopum futurum. 1035
    CAP. XXXI.---Quid ad hec ille responderit, quodque baculus eius terre fixus floruit, et de episcopatu, uita et obitu eius. 1037
     CAP. XXXII.---De sancto Amando. 1039
    CAP. XXXIII.---De serpente orationibus eius fugato, et quod clericus factus Turonos, hinc Bituricos, tunc Romam, itemque inde Gallias repetierit. 1039
    CAP. XXXIu.---Quod episcopus ordinatus multa bona opera fecerit. 1040
    CAP. XXXu.---Quod Gandensem populum conuerterit. Bauonem recluserit, mortuum suscitauerit. 1040
    CAP. XXXuI.---Dagoberti regis filium catechizat, Traiectensem episcopatum post triennium derelinquit. 1041
    CAP. XXXuII.---Quod contemnentes uerbum Dei ex ore eius ultio diuina percussit, cecus ex aqua manibus eius infusa uisum recepit. 1042
    CAP. XXXuIII.---Insidiatores suos cecitate percussos, itemque cecam mulierem illuminat. 1042
    CAP. XXXIX.---Monachum inobedientem paralysi percussum liberauit. Enumeratio uirtutum eius et dormitio. 1042
    CAP. XL.---Proemium in uitam beati Remacli. 1043
    CAP. XLI.---De regno Francorum et Aquitania, unde sanctus Remaclus originem duxit. 1044
    CAP. XLII.---Quod a beato Sulpitio dehinc sub Elegio educatus, palatii primoribus innotuerit. 1045
    CAP. XLIII.---Quod beato Amando in cathedra Traiectensi successerit, et qualiter ibi uixerit. 1047
    CAP. XLIu.---Qui sancti uiri sub eo coaluerint. 1048
    CAP. XLIu bis.---Sancto Trudoni adhuc puero quid eum oporteat facere predicit. 1049
    CAP. XLu.---Quam alienus fuerit a cupiditate. 1051
    CAP. XLuI.---Quod Sigebertus ex consilio eius cenobium primum super Sesmaria fluuium, deinde in Arduena construxit. 1052
    CAP. XLuII.---De Malmundarii constructione. 1053
    CAP. XLuIII.---De Stabulaus constructione. 1054
    CAP. XLIX.---Quod designato sibi successore eremiticam uitam expetierit. 1055
    CAP. L.---Responsio filiorum, ne hoc fieret refragantium. 1056
    CAP. LI.---Item excusatio eiusdem sancti uiri. 1057
    CAP. LII.---Quod multi eius exemplis seculum reliquerunt. 1059
    CAP. LIII.---Quod crescente religione creuerunt res ecclesie. 1060
    CAP. LIu.---Exhortatio sancti sacerdotis ad fratres instante die uocationis. 1061
    CAP. Lu.---Obitus ipsius. 1065
    Incipit. liber secundus gestorum pontificum Tungrensis, Traiectensis siue Leodicensis Ecclesie. 1067
    CAP. I.---Proemium opusculi sequentis. 1067
    CAP. II.---De sancto Theodardo. 1069
    CAP. III.---De sancto Lamberto. 1070
    CAP. Iu.---Quod pulsus ab episcopatu monasterium adierit. 1071
    CAP. u.---Qualiter ibi probatus fuerit. 1071
    CAP. uI.---Qualiter denuo ad episcopatum raptus in eo uixerit, et Texandrie predicauerit. 1072
    CAP. uII.---Qualiter a perfidis sit interemptus. 1073
    CAP. uIII.---Item alia de eodem opinio. 1074
    CAP. IX.---Quod in Bawari et pago Wirzeburgensi ad memoriam eius frequenter fiunt miracula. 1075
    CAP. X.---Quid apud Louinion ad memoriam eius contigerit. 1076
    CAP. XI.---De equo in rabiem uerso et mortuo. 1076
    CAP. XII.---De quodam qui pedem foribus ecclesie eius illisit et putrefactum amisit. 1076
    CAP. XIII.---De eo qui uomitu furtum prodidit. 1077
    CAP. XIu.---De contracto manifeste erecto. 1077
    CAP. Xu.---Oratio ad sanctum Lambertum. 1078
    CAP. XuI.---De sancto Huberto. 1080
    CAP. XuII.---De sancto Floreberto. 1080
    CAP. XuIII.---De aliis septem episcopis. 1080
    CAP. XIX.---De Francone episcopo, et quid eius tempore acciderit. 1081
    CAP. XX.---De Stephano et Ricario episcopis. 1083
    CAP. XXI.---Exemplar testamenti in quo testatur Ricarius Stephanum condidisse responsoria de sancta Trinitate. 1084
    CAP. XXII.---Item de Ricario 1085
    CAP. XXIII.---De aliis quatuor episcopis. 1085
    CAP. XXIu.---De Euerhardo episcopo, et quid sub eo in Calabria contigerit. 1086
    CAP. XXu.---De Nokero episcopo, et quantum omnia apud nos meliorauerit. 1088
    CAP. XXuI.---Quam sapienter cuiusdam potentis cupiditatem eluserit. 1089
    CAP. XXuII.---De ecclesiis sancti Dionysii et sancti Ioannis euangeliste. 1092
    CAP. XXuIII.---Quanta illi cura erga educandos pueros  fuerit. 1092
    CAP. XXIX.---Qui et quales sub eo coaluerint. 1093
    CAP. XXX.---Quod mitis humilibus, terribilis fuerit superbis. 1094
    CAP. XXXI.---De Baldrico episcopo. 1095
    CAP. XXXII.---De Walbodone episcopo. 1096
    CAP. XXXIII.---Qualiter episcopus factus fuerit. 1096
    CAP. XXXIu.---Quid placaturus imperatorem Henricum fecerit. 1098
    CAP. XXXu.---De uocatione eius. 1099
    CAP. XXXuI.---De Durando episcopo. 1100
    CAP. XXXuII.---De Reginardo episcopo. 1100
    CAP. XXXuIII.---De Nithardo episcopo. 1102
    CAP. XXXIX.---De domno Wazone episcopo. 1102

Sequentia capitula desunt in textu.
    CAP. XL.---Qualiter in scholarum magisterio se habuerit.
    CAP. XLI.---Controuersia ipsius in Ioannem prepositum.
    CAP. XLII.---Quid a rusticis sit perpessus.
    CAP. XLIII.---Quod capellanus imperatoris Cuonradi sit effectus.
    CAP. XLIu.---Quod Iudeum sententia ueteris Testamenti reuicit.
    CAP. XLu.---Quod defunctis prepositis Ioanne et Lamberto prepositus efficitur.
    CAP. XLuI.---Prepositus factus ut se habuerit, et quod prebendam fratrum meliorauerit.
    CAP. XLuII.---Qualiter exteriora administrauerit.
    CAP. XLuIII.---Qualis interius fuerit.
    CAP. XLIX.---Quod defuncto Reginardo imperator Cuonradus illum episcopatu donare uoluerit.
    CAP. L.---Qualiter in episcopatum electus fuerit.
    CAP. LI.---Quod episcopus factus uigilanter sanctam religionem exsequebatur.
    CAP. LII.---Quam largus cuiusque generis hominibus fuerit tempore sterilitatis.
    CAP. LIII.---De bello, et caritate Wirdunensibus impensa.
    CAP. LIu.---Quod belli tempestatem maxima ex parte sedauit.
    CAP. Lu.---Quod castella predonum euerterit.
    CAP. LuI.---De diuisione gratiarum huic homini collata.
    CAP. LuII.---Ut imperatori iniuste suspectus fuerit.
    CAP. LuIII.---Quid in causa Rauennatis episcopi senserit.
    CAP. LIX.---Qualiter a comitissa Montis castrorum tentatus fuerit.
    CAP. LX.---Quod sollicitatus sit per litteras ut imperatori resisteret.
    CAP. LXI.---Quod regem Francorum, ne Aquasgrani inuaderet, per litteras absterruerit.
    CAP. LXII.---Episcopus Catalaunensis eum per litteras consulit, quid de hereticis censeat agendum.
    CAP. LXIII.---Responsio eius, que sibi super hoc sedeat sententia.
    CAP. LXIu.---De hereticis nequaquam interficiendis.
    CAP. LXu.---De apostolico eligendo quid sibi uideatur per nuntium imperatori respondet.
    CAP. LXuI.---Insimilatus ab imperatore quid fecerit, quidue responderit.
    CAP. LXuII.---Quod uel quales prebendarios constituerit.
    CAP. LXuIII.---De impendiis ab eo ad edificia datis et uite eius perfectione.
    CAP. LXIX.---De imminente corporis eius dissolutione.
    CAP. LXX.---De confessione eius et unctione.
    CAP. LXXI.---Quod abbas Albertus, ne 7 dies super eum faceret, exorauit.
    CAP. LXXII.---Quod Lethgia tanto pastore orbatur.
    CAP. LXXIII.---Apostropha ad Lethgiam, ut religionem teneat sanctamque Coloniam imitetur.
    uITA SANCTAE BERLENDIS uIRGINIS. 1103
    uITA S. LANDOALDI. 1107
    LIBER PRIMUS.---S. Landoaldi et sociorum gesta, translationes, miracula Wintershouii facta. 1111
    CAP. I.---uiri apostolici sub Francis in Belgio aduentus S. Landoaldi et sociorum. 1111
    CAP. II.---uarie translationes Wintershouii facte. 1115
    CAP. III.---Miracula Wintershouii patrata. 1119
    LIBER SECUNDUS.---Translatio reliquiarum Gandauum. 1121
    uITA S. URSMARI ABBATIS. 1125
    EPISTOLA AD HUGONEM MONACHUM.---Respondet questionibus sibi ab eo propositis de diuersitate que Duonisium inter et Bedam occurrit, aliasque ipse illi uicissim proponit enodandas difficultates. 1129

 NOTGERUS LEODIENSIS EPISCOPUS.
    Notitia historica. 1135
    Notitia litteraria. 1139
    GESTA EPISCOPORUM LEODIENSIUM. 1141
    uITA SANCTI HADALINI. 1141
    PRAEFATIO AD uITAM LANDOALDI. 1147
    uITA SANCTI REMACLI. 1147

THIETMARUS MERSEBURGENSIS EPISCOPUS.
    Notitia in Thietmarum.---Aetas, patria, natales, res geste, scripta. 1109
    THIETMARI CHRONICON.

BRIDFERTUS RAMESIENSIS MONACHUS.
    Notitia historica. 1423
    SANCTI DUNSTANI uITA. 1423
    Prologus. 1423
    CAP. I.---Ortus, educatio, studia, mora in aula regis, et inde expulsio. 1425
    CAP. II.---Monachatus S. Dunstani. Gesta et pius obitus Aethelflede uidue. Antiphona ex cithara prolata. 1430
    CAP. III.---Res geste sub Edmundo rege, abbatia Glastoniensis suscepta, demonum insidie uitate. 1430
    CAP. Iu.---Acta sub Edredo et Edwio regibus. Episcopatus recusatus. Exsilium. 1440
    CAP. u.---Episcopatus Wigorniensis et Londiniensis: dein archiepiscopatus Cantuariensis. Iter Romanum. 1444
    CAP. uI.---uarie uisiones. Preparatio ad mortem. 1450
    COMMENTARIUM IN LIBRUM BEDAE DE RERUM NATURA. 1455
    COMMENTARIUM IN LIBRUM DE LOQUELA PER GESTUM. 1455

SANCTUS AELFRICUS ARCHIEPISCOPUS CANTUARIENSIS.
    Notitia historica. 1455
    Dissertatio de Aelfrico seu Elfrico archiepiscopo Cantuariensi.---Utrum fuerit Aelfricus grammaticus. 1459
    Canones Aelfrici ad Wulfinum episcopum. 1469
    Epistola de canonibus. 1469

IOANNES XuIII PAPA.
    Notitia historica. 1477
    Notitia diplomatica. 1477
    EPISTOLAE ET DIPLOMATA. 1477
    I.---Ioannes XuIII monasterii S. Florentii Salmuriensis priuilegia et possessiones confirmat. 1477
    II.---Ioannis XuIII priuilegium pro ecclesia S. Marie Isergensi. 1480
    III.---Ioannes XuIII ecclesie SS. Cosme et Damiani ad Micam auream priuilegia tribuit. 1481
    Iu.---Ioannes XuIII monasterii SS. Benedicti et Scholastice Sublacensis priuilegia confirmat. 1481
    u.---Ioannes XuIII Benedicto, episcopo Portuensi, dimidium campi Stagnelli maledicti concedit. 1482
    uI.---Ioannis XuIII pape priuilegium pro ecclesia Paderbornensi. 1482
    uII.---Ioannes XuIII confirmat donum a Rainaldo episcopo Parisiensibus canonicis factum. 1483
    uIII.---Ioannis XuIII pape priuilegium pro monasterio S. Benigni Diuionensis. 1485
    IX.---Ioannes XuIII ecclesie Pisane canonicorum possessiones confirmat. 1486
    X. Diploma Ioannis XuIII, quo confirmat episcopatum Bambergensem. 1487
    XI.---Confirmatio priuilegiorum et metropolici iuris sancte Tolosane Ecclesie. 1489
    XII.---Ioannes XuIII priuilegia monasterii Floriacensis propugnat. 1490
    XIII.---Ioannis XuIII pape priuilegium pro monasterio Bellilocensi. 1491
    XIu.---Ioannis XuIII priuilegium pro monasterio S. uictoris Massiliensis. 1492

ARNOLDUS HALBERSTATENSIS EPISCOPUS.
    Arnoldi epistola ad Henricum Herbipolensem episcopum de institutione episcopatus Bambergensis. 1493

SERGIUS Iu PAPA.
    Notitia historica. 1497
    Notitia diplomatica. 1499
    EPISTOLAE ET DIPLOMATA. 1499
    I.---Sergius Iu Andree episcopo Parentino possessionem parecie Ruuiniensis castellorumque duorum asserit. 1499
    II.---Sergii Iu pape littere, quibus uediano cuidam castrum Scuriense titulo emphytensis concedit. 1501
    III.---Sergius Iu confirmat fundationem parochialis ecclesie Sancti Michelis apud Nonantulanum cenobium in agro Mutinensi, factum a Rodulpho eiusdem cenobii abbate. 1502
     Iu.---Sergius Iu papa confirmat bona omnia ad Cuzanense monasterium pertinentia. 1504
    u.---Sergii Iu pape priuilegium pro monasterio Riuipullensi. 1509
    uI.---Sergius Iu papa confirmat fundationem monasterii S. Petri Feniliotensis, et bona ad illud spectantia. 1514
    uII.---Sergii Iu pape priuilegium pro monasterio Canigonensi. 1516
    uIII.---Sergius Iu papa monasterium Arulense sub protectione sedis apostolice recipit, et a cuiuscunque persone, etiam episcopi ordinarii, iurisdictione eximit. 1517
    IX.---Priuilegium Sergii Iu pape pro monasterio Montis-Maioris. 1520
    X.---Sergius Iu papa Amalricum Aquensem archiepiscopum ob uexatum Montis-Maioris monasterium redarguit. 1521
    XI.---Sergius Iu papa Gratiano abbati et omnibus habitantibus in castello et ciuitate Corgnito precipit ut ecclesias Peregrini et S. Michelis Guidoni abbati Farfensi restituant. 1521
    XII.---Sergius Iu ecclesie Bambergensi priuilegia tribuit. 1522
    XIII.---Sergius Iu monasterii uincentii uulturnensis possessiones et priuilegia confirmat. 1522
    XIu.---Sergii Iu pape priuilegium pro monasterio Bellilocensi. 1525
    Xu.---Sergii Iu pape priuilegium pro monasterio Bellilocensi. 1527
    XuI.---Sergius Iu Michelis archiepiscopi Salernitani iura metropolitana confirmat. 1528

HENRICUS PARMENSIS EPISCOPUS.
    SERMO DE PASCHATE DOMINI. 1529

BRUNO LINGONENSIS EPISCOPUS.
    Notitia historica. 1531
    BRUNONIS EPISTOLAE ET CHARTAE. 1533

ARNULFUS REMENSIS ARCHIEPISCOPUS.
    Notitia historica. 1539
    ACTA ELECTIONIS ARNULFI. 1543
    IURAMENTUM ARNULFI. 1543
    ARNULFI COMMONITORIUM CONTRA PRAEDONES. 1545
    LIBELLUS ABDICATIONIS ARNULFI. 1545
    ARNULFI EPISTOLAE. 1547
    ARNULFI PRIuILEGIA. 1547
    I.---Priuilegium pro abbatia S. Remigii. 1547
    II.---Priuilegium pro cenobio Molomensi. 1548
    III.---Pro eodem cenobio. 1549

CONSTANTINUS S. SYMPHORIANI ABBAS.
    uITA ADELBERONIS METENSIS EPISCOPI. 1551

BENEDICTUS uIII PAPA.
    Notitia historica. 1577
    Notitia altera. 1577
    Notitia diplomatica. 1579
    EPISTOLAE ET DECRETA. 1579
    I.---Benedicti uIII pape epistola ad Brunonem Lingonensem episcopum. 1579
    II.---Benedicti uIII pape priuilegium pro monasterio S. Benigni Diuionensis. 1581
    III.---Benedictus uIII papa iura omnia ac bona S. Urgellensis Ecclesie confirmat. 1582
    Iu.---Benedictus uIII Ecclesie Bambergensis, petentibus Heinrico rege et Eberhardo episcopo, priuilegia confirmat. 1585
    u.---Benedicti uIII pape bulla qua Farfensi cenobio bona ac iura omnia confirmat. 1586
    uI.---Donatio terrarum facta Farfensi cenobio eiusque abbati Guidoni a Benedicto uIII pontifice maximo. 1587
    uII.---Bulla Benedicti pape uIII pro monasterio Sancti Sepulcri in loco Noceati. 1589
    uIII.---Benedictus uIII Henrico imperatori tradit cortes tres in ducatu Bauarie sitas pro quibus Colle Caluum regalem curtem accipit. 1590
    IX.---Benedictus uIII monasterii B. Petri Bremetensis libertatem et possessiones confirmat. 1591
    X.---Priuilegium Benedicti uIII pape pro monasterio Casinensi. 1592
    XI. Benedicti uIII pape priuilegium pro ecclesia Paderbornensi. 1595
    XII.---Benedictus papa uIII castellum Buccinianum nuper a se recuperatum monasterio Farfensi confirmat. 1596
    XIII.---Synodus Romana Benedicti uIII, in qua Fructuariensis cenobii priuilegium editum. 1597
    XIu.---Benedictus uIII Popponi archiepiscopo Treuirensi pallium mittit. 1599
    Xu.---Benedictus uIII Benedicto archiepiscopo Salernitano  pallium tribuit Ecclesieque eius iura confirmat. 1600
    XuI.---Epistola Benedicti uIII ad episcopos Burgundie et Aquitanie.---Mandat ut inuasores bonorum Cluniacensium, nisi satisfecerint, excommunicentur. 1601
    XuII.---Erectio Bisuldunensis Ecclesie in episcopatum. 1604
    XuIII.---Benedictus uIII papa ecclesiam Bisuldunensem nuper constructam a Bernardo comite Bisuldunensi sub protectione sedis apostolice recipit. 1606
    XIX.---Benedictus uIII papa confirmat bona monasterii S. Stephani Balneolensis Bisuldunensis diecesis. 1608
    XX.---Priuilegium Benedicti uIII pape pro monasterio S. Petri Campirotundi in eodem comitatu Bisuldunensi. 1613
    XXI.---Benedicti uIII pape bulla qua Farfensi cenobio concedit monasterium Sancti Laurentii in Macri comitatu Campanino. 1616
    XXII.---Benedictus uIII Ecclesie Portuensis priuilegia possessionesque confirmat. 1617
    XXIII.---Benedictus uIII Amato archiepiscopo Salernitano pallii usum concedit et priuilegia Ecclesie eius confirmat. 1623
    XXIu.---Benedicti uIII priuilegium pro Parthenone S. Marie et S. Andree. 1623
    XXu.---Priuilegium Benedicti pape de confirmatione Babebergensis episcopi. 1624
    XXuI.---Benedictus uIII monasterii S. Sophie Beneuentani possessiones et priuilegia confirmat. 1625
    XXuII.---Bulla Benedicti uIII pape, qua Pomposiano monacho cuncta priuilegia et iura confirmat. 1626
    XXuIII.---Benedicti uIII pape priuilegium pro monasterio Casinensi. 1627
     XXIX. Epistola Benedicti uIII pape ad Stephanum Aruenorum episcopum pro Cluniacensibus. 1628
    XXX.---Benedictus uIII papa ad Willelmum abbatem monasterii Diuionensis. 1629
    XXXI.---Benedictus uIII papa concedit ut in ecclesia monasterii Riuipollensis cantetur Alleluia et hymnus angelicus in festiuitate Hypapanti , etiamsi ea inciderit post Septuagesimam. 1630
    XXXII.---Benedicti uIII pape epistola ad Guillelmum comitem. 1630
    XXXIII.---Benedictus uIII, petente Rogerio comite Carcassonensi et coniuge eius Adalhaide, res et iura monasterii S. Hilarii confirmat. 1632
    XXXIu.---Benedictus uIII monasterii S. Sauini possessiones confirmat. 1632
    XXXu.---Beatus Simeon monachus et eremita in cenobio Padolinorensi agri Mantuani sanctorum confessorum canoni ascribitur. 1633
    XXXuI.---Benedictus uIII Richardo abbati Fuldensi monasterium S. Andree donat. 1633
    XXXuII.---Benedictus uIII Unwano archiepiscopo Hamburgensi pallium mittit, eique et successoribus eius legationem et archiepiscopalem potestatem in omnia regna septentrionalia concedit. 1635
    XXXuIII.---De electione abbatis Casinensis. 1635
    XXXIX.---Bulla Benedicti pape uIII, qua Henrico sanitatem a S. Benedicto resitutam esse testatur, monasterioque Casinensi asserit dona ab imperatore delata. 1636
    XL.---Benedictus uIII monasterii S. Petri Luxouiensis priuilegia a Ioanne papa Iu quondam concessa totidem uerbis, interuentu Henrici imperatoris renouat. 1638




 FINIS TOMI CENTESIMI TRIGESIMI NONI.



