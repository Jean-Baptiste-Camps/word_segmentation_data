
PATROLOGIAE TOMUS XCuIII.

BEATI CAROLI MAGNI IMPERATORIS

TOMUS SECUNDUS.


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XCuIII.
OPERUM

BEATI CAROLI MAGNI IMPERATORIS



TOMUS SECUNDUS.
uENEUNT DUO uOLUMINA 16 FRANCIS GALLICIS.

PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1851


uolume title page
SAECULUM NONUM. CAROLINI SCRIPTORES QUI IN ECCLESIA LATINA FLORUERE.

B. CAROLI MAGNI

IMPERATORIS

OPERA OMNIA

IUXTA EDITIONES MEMORATISSIMAS BALUZII, PERTZII, CAIETANI CENNII, RECENSITA ET NUNC PRIMUM IN UNUM COLLECTA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS
CONTINENS B. CAROLI MAGNI CAPITULARIA ET PRIuILEGIA. uENEUNT DUO uOLUMINA 16 FRANCIS GALLICIS.

PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1851


ELENCHUS HUIUS TOMI NONAGESIMI OCTAuI.


BEATUS CAROLUS MAGNUS, IMPERATOR AUGUSTUS.
OPERUM OMNIUM PARTIS PRIMAE CONTINUATIO, SEU CODICIS DIPLOMATICI SECTIO TERTIA.---MONUMENTA DOMINATIONIS PONTIFICIAE, SIuE CODEX CAROLINUS. 	9
Epistole Romanorum pontificum Gregorii III, sancti Zacarie, Stephani II, Pauli I, pseudopape Constantini et Adriani I. 	64
Prouinciale uetus, siue Ecclesie uniuerse prouinciarum notitia. 	457
Liber Censuum genuinus. 	475
Epistole de papa Leone ad imperatorem Carolum misse. 	517
Priuilegium Ludouici imperatoris de regalibus confirmandis pape Paschali. 	579
Exemplum priuilegii Ottonis imperatoris de regalibus beato Petro concessis. 	603
Exemplum priuilegii Henrici imperatoris de regalibus beato Petro concessis. 	625
Cartula comitisse Mathilde. 	659
Rudolphi I Cesaris Augusti Epistolarum libri tres. 	701
OPERUM OMNIUM PARS SECUNDA.---SCRIPTA. 	993
Sectio prima.---Epistole. 	Ibid.
Sectio secunda.---Libri Carolini quatuor. 	941
Sectio tertia.---Carmina. 	1349
APPENDIX AD OPERA OMNIA BEATI CAROLI MAGNI.---CAROLINA, SIuE uARIA AD CAROLI MAGNI GESTA, CULTUM, FAMAM ET LAUDES PERTINENTIA. 	1357
Sectio prima.---Liturgica. 	Ibid.
Sectio secunda.---Historica. 	1369
Sectio tertia.---Petica. 	1433
Addenda ad beati Caroli Magni diplomata authentica que ad partes Italie spectant. 	1447





Main uolume text




[OPERA OMNIA CAROLI MAGNI.]



B. CAROLI MAGNI IMPERATORIS CODICIS DIPLOMATICI SECTIO TERTIA. MONUMENTA DOMINATIONIS PONTIFICIAE, SIuE CODEX CAROLINUS.






Epistola dedicatoria. EMINENTISSIMO AC REuERENDISSIMO DOMINO D. DOMINICO PASSIONEO S. R. E. PRESBYT. CARDD. PRIORI TIT. S. LAURENTII IN LUCINA, SEDIS APOST. BIBLIOTHECARIO, SUMMO PONTIFICI A LITTERIS BREuIBUS.

Romanorum pontificum littere ad Francorum reges Pippinum et Carolum Magnum de maximis incrementis que apostolice sedis dominatui per eosdem accessere, et Rudolphi regis Romanorum epistole de imperatoria maiestate Romanique imperii precipuis rebus, demum aliquando prodeunt in lucem, DOMINICE CARDINALIS EMINENTISSIME, te assertore, te patrono. Illas quidem ab Ecclesie Annalium parente tandiu tamque inutiliter conquisitas Gretserus post eius mortem emisit. Quas uero emisit? nempe exscriptas negligenter, licenter emendatas, inopportune comptas, uno uerbo alias ab autographo uindobonensi, siue a Codice illo genuino, qui ab auctore Carolo Magno nomen mutuatus, Carolinus nuncupatur. Quamobrem Lambecius easdem improbatas ac semirefectas commisit prelo, tametsi labori immortuus non uulgauit. Tertio demum ex autographo exceptas, numerisque omnibus absolutas, a Gentiloto, qui Lambecii curam minus exactam deprehendit, Felicitati tue paratas fuisse crediderim. Cum enim tibi, aliis pro sancta sede muneribus gloriose perfuncto, legatio ad Cesarem decreta fuit, postquam Gentilotus obierat supremum diem, tu, EMINENTISSIME CARDINALIS, qui alibi uiros principes litteratosque omnes preclaris excelsi animi tui dotibus tibi deuinxeras, uienne gratiam Cesaris iniisti. Quare omnium ordinum auguste illius sedis familiaritate utens, non modo euentus omnes Carolini Codicis discere, sed Lambecii et Gentiloti conatus solerter expeditos consequi, quod sane magnum ac singulare est, potuisti. Rudolphi uero epistolas a Seyfrido abbate Zweytalensi collectas, Lambecio incompertas, ab aliis temere uocatas in dubium, tute, in monasterii Zweytalensis Tabulario deprehensas summaque cum fide descriptas uienna in Urbem redux tecum attulisti. Utrumque autem codicem, et Carolinum iuxta ueram autographi uindobonensis lectionem, et Rudolphinum ineditum, insigne amoris tui erga Romanam Ecclesiam monumentum, uix Romam, ad rerum preclare gestarum premium, euocatus edidisses, nisi assiduis ministerii occupationibus magne tue cogitationis uota distinere ad hunc usque diem coactus esses. Nosti enim optime, duobus hisce cardinibus Ecclesie dominatus originem, incrementa, perennitatem; certamque indolem, ac fines certos Romani imperii uersari; nosti huc, ueluti ad Lydium lapidem, opiniones hallucinationesque aliorum alias admotum iri: ac demum nosti, te Romane Ecclesie adeoque beati Petri successorum dominationem supremam Rome ceterisque in suis ditionibus, ab ipsa origine, quod Baronius non potuit, extra omnem aleam positurum. Ea propter me, quasi socium laboris adhibere non dedignatus, ut tale tantumque obsequium sancte sedi una tecum prestarem uoluisti. Ego uero admirabilis tue mentis presidio fultus, preterea copia documentorum ex celeberrima tua bibliotheca munitus, magna cum alacritate per sententiarum et rerum barbariem abdita pontificum et regum penetralia ingressus, nudam inde ueritatem elicui, unde eruditi nostrorum temporum scriptores, inofficiosa Gretseri editione freti, tam multa ex sensu suo depromere non sunt ueriti. Quanta hinc accessio, EMINENTISSIME CARDINALIS, egregiis tuis laudibus fiet? Fallax quidem certe non fuit preclara illa de te opinio, cum Gallia, Belgium, Hollandia nullodum publico sancte sedis munere fungentem suspexere; cum doctores Sorbonici uirique illustriores e congregatione sancti Mauri, ac pre aliis Mabillonius et Montefalconius, florentem etatem tuam admirabantur; cumque  iidem ac prestantes alii uiri eam meritis ornatam preconiis posteritati mandabant. Res enim preclare geste in uariis diuturnisque muneribus pro sancta sede susceptis, gloriam tibi compararunt nullo unquam tempore inter homines morituram. At nunc denique ius suum sancte sedi, atque ea que magni principes beato Petro eiusque successoribus pro mercede animarum suarum sunt elargiti, singulari atque ineluctabili ratione asseruisse, id uero ad immortalem quoque gloriam in celis, que unice appetenda est, felicem tibi aditum patefaciet. Hanc equidem post longam annorum seriem tibi ominor, sub cuius auspicio quidquid, pro exigue mee mentis acie, tuis hisce monumentis adieci, in lucem prodit,


EMINENTIAE TUAE,


Humillim. et obsequentiss. seruus cliensque addictissimus CAIETANUS CENNIUS.





PRAEFATIO.

 I. Cum celeberrimus iurisconsultus Ianus uincentius Grauina Romani maiestatem imperii usque ad Augustulum persecutus esset, hec pauca adiecit in fine, : »De uariatione autem ipsius a Carolo Magno, et a Germanici regni mistura, si uita et facultas dabitur, peculiari tractatione disseremus.« Et uita et facultas defuisse uidentur: nichil enim ab eo scriptum reperitur de imperatoria maiestate, que post annos 325 in Carolo Magno reuixit. Quod ille non potuit, iurisconsulti Germanici uberrime prestiterunt: nam, Struuio et Monzambano seu Puffendorfio facem preferentibus, noua in dies uolumina emittunt in lucem de iure publico imperii Romano-Germanici. Fundamenta, quibus inhereant, a Goldasto et Lunigio suppeditantur,  que cuiusmodi sint, audiendum ab eorumdem uno, Petro nimirum Ludewig  ueritatis teste integro, hac in re. Loquens iste auctor de falsis ac suspectis diplomatibus: »Utinam, inquit, effugerent hanc notam uolumina Goldasti atque Lunigii in tanto tamque utili diplomatum apparatu!« Ac de utroque singillatim: »Id potius agit  ut omnia conferciat sine discrimine et selectu.« De Goldasto autem: »Altera fere pars commentitia et falsa . . . Merito desideratur in eo selectus et ars secernendi uera a falsis. Hinc ex eo laudata diplomata fidei sunt suspecte.« Quamobrem Baronius, Pagius atque omnes eruditi, ne Muratorio quidem excepto, putidissimos illos fetus pre aliis reiiciunt, scilicet Legem regiam seu constitutionem  Adriani, qua Carolo Magno conceduntur anno 774 tam multa ab omni fide abhorrentia ; Leonis uIII, pseudo-pontificis decretum, quo ipse una cum senatu P. Q. R. incredibilia concedunt Ottoni I anno 963 ; Senatusconsulta duo, per que ab iisdem permittuntur Ottoni electio Romani pontificis, inuestiture episcoporum, et omnia temporalia sancte sedi donata a regibus et imperatoribus restituuntur, historia omni reclamante ; et Ottonis III constitutionem qua patrimonium Ecclesie constituitur certis ex ciuitatibus; donatio Constantini  confirmata dicitur a Carolo Magno; eademque declaratur supposititia .

II. Infirmis adeo fundamentis, seu potius eorum ruderibus, nam prorsus excisa esse neminem latet, iuris publici assertores inherent. Ponunt primo  imperium Romanum a Carolo Magno acquisitum, deinde ab Ottone Magno denuo uindicatum, perpetuoque iure cum regno Germanico ita coniunctum, ut et nomen suum in istud transtulerit. Post hec in plures periodos imperium ita excogitatum diuidunt: 1. ab Ottone Magno ad Henricum Iu, Germanie regem; quo tempore ab Ottone et successoribus, more Carolingiorum, summum imperium in pontifices, senatum  P. Q. R. et sancte sedis patrimonium, absque Romanorum pontificum contradictione, exercitum esse contendunt. 2. Alteram periodum ad Friderici II obitum an. 1250 perducunt. 3. Hinc cepisse aiunt funestum Germanie interregnum 23 annorum, a cuius initio ad Auream bullam Caroli Iu, per annos amplius centum, ad 1356 tertiam periodum ducunt. Secundam et tertiam periodum imperio infaustam depingunt: nam labefactatum aiunt imperium illud summum a sancto Gregorio uII, at nonnisi Caroli u etate pontificem agnosci ceptum Rome, Romanique territorii dominum, contendunt: ac tempore interregni septemuiralem senatum cepisse, una cum Germanie principum potestate, et Cesaris auctoritatem tam in secularibus quam ecclesiasticis magis magisque  labefactatam esse autumant. Insequentibus periodis agunt de imp. Germanici maiestate tum Aurea bulla, tum scriptis aliis legibus firmata, quas minime ad rem nostram facientes uolens ac lubens pretermittam. Secus est de prioribus tribus; que, quia suppositionibus tum relatis, tum aliis pluribus minoris note nitentes, imperii Occidentalis rediuiui falsam indolem obtrudunt, Romanorum pontificum, regumque, atque imperatorum testimoniis repugnantibus, equa trutina pensande mihi erunt aduersus Italum scriptorem magni nominis, qui tanto cum Italice iuuentutis incommodo suppositionum, quas fatetur et reiicit, sententiam fere omnem amplectitur: preterea una cum iurisconsultis Germanicis monumenta certa, queis imperii uera indoles et dominium sancte  sedis extra omnem aleam ponuntur, in dubium uocat aut falsi arguit.

III. Pergratum id illis accidisse fidem faciunt immensa huiusmodi librorum et tractatuum copia, qua fere obruimur, post edita Italicarum Antiquitatum sex magna uolumina, et minora duodecim Annalium Italie, que suum etiam in idioma transtulerunt, ut latius paterent atque intellectu faciliora cuique essent in iis contenta; necnon aliquis eiusmodi conatus Italo eidem auctori dicatus aduersus apostolice sedis dominium, ex editis iis uoluminibus expressus. Tantam ego licentiam si uellem compescere, aquam tunderem. Id tantummodo nitendum mihi esse uideo, ut opinionem omnino falsam de sancte sedis dominio, ob male perceptam indolem imperii, siue, ut melius  dicam, imperatorie dignitatis in Occidente institute, seu instaurate a sancto pontifice Leone III, tot scriptorum cetera eruditorum atque acris ingenii lucubrationibus posthabitis, patefaciam. Ita siquidem Italice saltem iuuentuti consultum erit, ne alienum sequatur errorem, aut per deuia incedens ad rectum tramitem reducatur. Id uero per me fiet monumenta minime dubia proferendo, ex quibus liqueat sanctum pontificem non transtulisse nec innouasse imperium, quod scilicet in Oriente perseuerauit, nec pontificii iuris erat aut uoluntatis illud exstinguere; ut Leonis successores comprobant, qui Orientale imperium minime detrectauerunt: sed instituisse, uel instaurasse imperatoriam dignitatem, ut sibi suisque successoribus ac ditionibus sancte sedis prospiceret,  contra subditorum audaciam. Quis enim credat perdere eum uoluisse summam Romanorum pontificum, qui eum precesserant ac secuturi erant, potestatem? Quis putet tantum facinus a pontifice sanctitatis gloria celebratissimo perpetratum esse, ut principi apostolorum auferret quod rex Pippinus semel oblatum religioni duxit imperatori Orientis concedere, et tam ipse quam filius Carolus diuo Petro aduersus Langobardos inuasores ualidissimis exercitibus uindicarunt?

Iu. Itaque non imperium, sed imperatorem in Occidente sanctus Leo III instaurauit. Cuius rei testis integerrimus est Ludouicus II, in epistola celebri ad Basilium imp. Orientis , qui simul ueram indolem instaurate dignitatis declarat: »Carolus, inquit, Magnus, abauus noster, unctione huiusmodi per summum pontificem delibutus, primus ex gente et genealogia nostra pietate in eo abundante et imperator dictus est, et Christus Domini factus est.« Renuensque Greco morem gerere, qui Francorum imperatorem appellari eum uolebat, finem renouate eiusdem dignitatis patefacit: »A Romanis enim hoc nomen et dignitatem assumpsimus, apud quos nimirum primo tante culmen sublimitatis et appellationis effulsit, quorumque gentem et urbem diuinitus gubernandam, et matrem omnium Ecclesiarum Dei defendendam atque sublimandam suscepimus.« Ea propter Theganum aliosque Caroline etatis scriptores non  imperii, sed regnorum Caroli imperatoris meminisse comperies. Quin etiam ipse Carolus tum in diuisione regnorum inter filios, tum in testamento, anno 811, de suis regnis decernit, nullatenus de imperio. Et cum Aquisgrani conuocatis regni proceribus, tam ecclesiasticis quam laicis, Ludouicum Aquitanie regem sibi successorem elegit  conceptis uerbis eos interrogauit: »Si eis placuisset ut nomen suum, id est imperium filio suo Ludewico tradidisset.« Idem sic imper. designatus in Aquitaniam rediit, »et Dominus imperator tenuit regnum et nomen suum honorifice, sicut dignum erat.« Post Caroli mortem Ludouicus  »uenit Aquisgrani palatium, et suscepit omnia regna que Deus tradidit patri suo sine ulla contradictione.« Ex iis omnibus legationes  accepit, Beneuentanorum quoque  et ex regno Italie ipsum regem Bernardum, quem post prestitum fidelitatis iuramentum in Italiam remisit. Duobus primis regni annis regem et principem appellatum inuenies; at anno 816 Stephanus Iu, Leonis successor, in Franciam se conferens , »coram clero et omni populo consecrauit eum, et unxit ad imperatorem, et coronam auream mire pulchritudinis et pretiosissimis gemmis ornatam, quam secum apportauerat, posuit super caput eius. Et Irmingardam reginam appellauit Augustam.« Hinc Ludouicus, regis nomine obsoleto, imperator dici cepit.

u. Que cum uera sint, ut sunt certe uerissima, nequicquam annalista Italus  unam e suis  falsis opinionibus proiicit, seque ipse teste probare nititur Carolum nil de urbe et eius ducatu agere in ea diuisione, quia illi reseruabatur, qui designatus postea esset Romanorum imperator. Et anno 813, cum nomen imperatoris tributum fuit Ludouico procerum Francorum consensu, iure coniici posse ait minime id prestitisse Carolum inconsulto Leone pontifice. Continuo autem subdit: »Certe is Francis non referebat acceptam dominationem Urbis, nec maiestatem tituli, et gradus imperatoris,« ut sonat uernacula eius sententia Latine reddita. Tam alte sedebat illius animo falsa hec opinio de dominatione Urbis! Falsum utrumque: nam Carolus in diuisione regnorum, ubi quecunque erant iuris sui inter filios  distribuit, Romam eiusque ducatum, que pontificie dominationis erant, non ausus est illorum cuiquam tribuere, sed cunctis ex equo defendenda, quod erat patriciatus, et postmodo imperatorie maiestatis munus, iniunxit: »Super omnia autem, inquit, iubemus ut ipsi tres fratres curam et defensionem Ecclesie sancti Petri simul suscipiant, sicut quondam ab auo nostro Carolo, et beate memorie genitore Pippino rege, et a nobis postea suscepta est, ut eam cum Dei adiutorio ab hostibus defendere nitantur, et iustitiam suam, quantum ad ipsos pertinet, et ratio postulauerit, habere faciant.« Que totidem fere uerbis Ludouicus Pius suis et ipse filiis precepit. Ex primo autem hoc capite aliud pendet quod annalista coniectando extundit. Que omnia manibus ipsis tenebimus  auctoritate monumentorum, que proferam. Interim Ludouicum II Basilio significare audimus, se non dominari, sed gubernare, et defendere Urbem. Que duo tam necessaria erant ad imperatoris titulum assequendum, ut Carolinis ipsis relictis, si officio deerant, alii collatam eam dignitatem compertum sit atque exploratum.

uI. Et uero in serie Augustorum inter Carolum Crassum et Arnulphum Carolingiorum ultimum, et Guidonem Spoletanum ducem a Stephano u inauguratum, et Lambertum illius filium a Formoso  sex circiter annis imperatoria maiestate fulsisse eruditi norunt. Perinde est de Ludouico III Burgundie rege et Berengario duce Foroiuliensi, a Benedicto Iu et Ioanne X coronatis. Sed quod maxime  notari oportet, cum Berengario decedente imperatoria maiestas annis siluit duodequadraginta, Rome tyrranidem occupantibus comitibus Tusculanis, Agapetus II Ottonem Germanie regem accersit aduersus Berengarium alterum, cuius prepotentia Ecclesie res et persone admodum uexabantur; at de Ecclesia optime meritum diademate imperiali redimire per eosdem tyrannos ei non licuit. Forte post annos circiter decem Octauianus comes Tusculanus ad Pontificale fastigium ascendit. Tunc uero Ottonem iterum accersitum, pactisque non paucis nec modicis rebus opportunius explanandis, Ioannes XII  solemni ritu in basilica uaticana hunc primum ex Germanie regibus imperatorem  coronauit. Postea uero Germanie ipsi, quod de Francie regnis non euenerat, imperii nomen est factum. Romano-Germanicum iurisconsulti appellant, que res ad nostrum institutum, ut aiebam, non spectat. Istud enim accidit post Auream bullam, que tertiam ex supra memoratis periodis claudit; nec citra easdem uenire, quatenus patietur historia, certum mihi est ac deliberatum. Itaque aut imperium memoretur apud antiquos scriptores, quod raro factum inuenietur a Francis, aut imperatoris nomen insigne, semper imperatoria maiestas a Leone III instituta uel instaurata accipiatur necesse est. Fundamento autem Struuii et aliorum de imperio a Carolo Magno acquisito, et ab Ottone I iterum uindicato nichil infirmius, nichil a ueritate omni magis  abhorrens, quod monumentis planissimum factum iri confido.

uII. Ea uero sunt omnino septem, iam sepius typis uulgata. 1. Codex Carolinus, seu epistole 99 a Carolo Magno collecte, quas Romani pontifices quinquaginta annorum spatio a 739 ad 791 in Franciam miserunt. 2. Leonis III epistole decem ad Carolum imperatorem conscripte, que Hermanno Conringio referuntur accepte. 3. Diploma Ludouici Pii. 4 et 5. Diplomata Ottonum primi et secundi, ac sancti Henrici. 6. Donatio seu chartula comitisse Mathildis. 7. Et Rudolphi magni progenitoris Augustissime domus Austriace diploma. 8. Hisce autem iam editis singulare unum accedit ineditum, codex uidelicet Rudolphinus, quo 126 epistole continentur fere omnes Rudolphi,  adiecto in fine principum imperii electorum diplomate, quo Rudolphinum predictum confirmatur, nonnichil ab editis discrepante. Cumque ex monumento isto quantiuis pretii precipua capita bulle Auree non modicum lucis accipiant, per tres illas periodos a Struuio excogitatas ab anno primo Ottonis Magni 962, seu per annos 394, usque ad 1356, Germanicum imperium citra omnem suppositionem suis certis finibus circumscriptum tenebimus, ueramque eius indolem precedentibus monumentis perceptam magis ac magis confirmatam intelligemus. Ditionem uero apostolice sedis post tot tamque diuturnas Rudolphi predecessorum inuasiones in statum pristinum restitutam ex Rudolphino codice deprehendemus. Cumque eius origo et incrementa omnia, preter donationem  Mathildicam, pateant ex Codice Carolino, qui imperatoriam dignitatem anno 800 institutam precessit: hinc est quod utriusque codicis auctoritate, et regum Francorum tempore, et sub Augustis tam Carolingicis quam Germanis eamdem ditionem eademque iura sancte sedis fuisse compertum erit. Preterea iidem codices faciunt fidem minime dubiam tribus diplomatibus, que nullo iure uocantur in dubium, quia neque indoles imperatorie maiestatis a Leone III institute uel instaurate percipitur; nec uarii ditionis tituli seu capita secernuntur; nec denique disciplina ordinationis pontificie alio tempore alia exploratur. Nunc de singulis monumentis dicendum aliquid.



§ I. De Codice Carolino.

 uIII. Codex Carolinus merito aciem ducit: ab eo siquidem cetera omnia pendent. De prima illius editione accurate Lambecius, ubi uerba facit  de Tengnagelio auguste illius bibliothece prefecto: »Eiusdem, inquit, bonitati debet posteritas uolumen epistolarum, quas Romani pontifices Gregorius III, Stephanus III , Zacarias I, Paulus I, Stephanus Iu , Adrianus I, et antipapa Constantinus, miserunt ad principes et reges Francorum Carolum Martellum, Pippinum, et Carolum Magnum, olim quidem studio et cura ipsius Caroli Magni collectum; anno autem 1613 a R. P. Iacobo Gretsero Ingolstadii in-4o editum. Codex ms. membranaceus antiquissimus, et  hactenus in orbe terrarum unicus ex quo epistole ille desumpte sunt, asseruatur etiam nunc in bibliotheca Cesarea inter codices historicos latinos numero centesimus nonagesimus octauus, et, ut ex scriptura et aliis circumstantiis euidentissime apparet, sine controuersia ipso imperatoris Caroli Magni euo scriptus est. Quod autem ex hoc bibliothece Cesaree codice editio R. P. Gretseri prodierit, testatur ipse in fine Prefationis ad lectorem his uerbis: »Unum addo, etc.« Idem alibi  de eodem Codice: »Ceterum per quam uarias rerum uicissitudines, et quo tempore ac modo idem ille prestantissimus codex tandem peruenerit in augustissimam bibliothecam Cesaream uindobonensem, id mihi prorsus est incognitum. Primus autem iam  memoratus summorum pontificum epistolas ex eo describi curauit uir cl. Sebastianus Tengnagelius augustissime bibliothece Cesaree tertius ante me prefectus, easque publicandas misit ad R. P. Iacobum Gretserum Soc. Iesu celeberrimum theologum cuius cura postmodum Ingolstadii typis Andree Angelmarii anno 1613 in-4o edite sunt. Quo nomine, licet utrique suam deberi laudem haud abnuam, necessario tamen monendum est, opere pretium fore, si prima illa editio de integro accurate conferatur cum ipso supra memorato codice authentico. Quod enim is qui eum descripsit nimiam in nonnullis locis corrigendis et mutandis sibi arrogauerit licentiam, apparet uel ex ipsa prima pagina: quippe ubi non modo uocabulum memorialis praua emendatione  transformatum est in memorabilis, uerum etiam inscriptio prime epistole pro lubitu mutata et mutilata est. In ipso namque codice authentico ea se habet hoc modo: »Epistola Gregorii pape ad Carolum maiorem domus missa pro defensione sancte Dei Ecclesie.« In editione autem impressa sic legitur: »Epistola Gregorii III pontif. ad Carolum Martellum.«

IX. Rectum huiusmodi iudicium doctissimi uiri de Gretseriana editione ansam dedit Chorographo Italie medii eui , ut minus equam de eadem sententiam proferret: »Monet quidem, ait, ex Lambecio Pagius anno 767, n. 2, amanuensem Gretseri nonnulla immutasse, dum ex bibliothece Cesaree exemplari authentico transcripsit codicem. Nomina propria regionum et urbium  non immutasse speramus. Ceterum et nos plura obseruamus  historice et genealogice ueritati omnino aduersantia, que sane non ab imperito amanuensi immutari potuere; sed sane fuerunt ab eodem Gretsero adiecta, ut Ludouicianum aliaque suspecta documenta fulciret.« Et paulo infra: »Testatur enim Pagius an. 755, n. 6, quod quid donatio Pippiniana contineret, et quas ciuitates complecteretur, inter scriptores non conuenit; hoc est nondum satis constat, an regiones et urbes promisse, fuerint cuncte actu tradite, et si tradite, quo iure, an plenissimo sine dependentia, ut dicitur, stantibus clausulis in donationibus appositis adhuc in exemplaribus Baronianis: »Salua super  eosdem ducatus nostra  in omnibus dominatione, et illorum ad nostram partem subiectione,« aliisque restrictionibus, ut in exemplari Sigoniano. Fiduciam hominis! Tengnagelium auguste bibliothece prefectum, Gretseri amanuensem uocat, eumque imperitum; Gretsero ipsi per summam iniuriam falsarii notam inurit; clausulam appositam ducatibus Thuscie et Spoleti, que luculenter probat prouincias et ciuitates reliquas summo iure concessas esse sancte sedi, donationi integre ascribit. Inofficiosum istud falsumque scribendi genus quis ferat? Attamen Muratorius huiusmodi scriptorem summo loco habens opiniones istas omnino falsas obuiis ulnis amplectitur, suisque in Annalibus sepe obtrudit. Hinc lector iudicet, quam  necessaria est editio puri puti codicis uindobonensis. At prosequamur Codicis editiones alias: de nostra enim opportunius dicendum erit.

X. Annis duodetriginta post primam hanc editionem, Codex iterum uidit lucem Lutetie Parisiorum per Sebastianum Cramoisy an. 1641, curante Francisco Duchesne Andree filio , qua editione usus est Labbeus in Collectione conciliorum, aliique. Cum uero hec nichil noui habeat, sed Gretserianam omnino referat, pro una eademque haberi debet. Perinde est de nuperrima typis Parisiensibus nitidissimis curata a PP. Benedictinis in noua editione operum Duchesnii anno 1744, tametsi ordo epistolarum nouus excogitatus fuerit: namque iuxta Cointii et Pagii chronologiam sunt  disposite. Quamobrem Gregorii III epistole due, ordine temporum exigente, sunt seorsim uulgate  pari modo sancti Zacarie unica  eademque mutila, nam responsa septem et uiginti, totidem questionibus Francorum, tanquam abs re, omittuntur. Relique omnes  sequenti uolumine sunt edite . Quid uero? Laudati auctores non omnium epistolarum chronologiam, ueram falsamue, sunt assecuti. Propterea nouissima in hac editione, que chronologia carent, ceteris postponuntur. Sic Pauli due  in calcem reiecte, incerto anno date dicuntur; et Adriani multo plures tripertito diuise in incerto omnes relinquuntur. Quandoquidem tres constituende  dicuntur inter annos 774 et 781 , alie undecim  in quibus Carolus compater nominatur, post annum 781 scripte feruntur; ac demum due  anno 782 dubitanter ascribuntur. Preter huiusmodi inuersionem, que improbanda non esset, si accuratior, quid a Gretseriana hec noua editio discrepet, non uideo. Quid quod in nuperrima Gretseri Operum editione, sus deque habita Lambecii admonitione, neque attenta iniuria, qua Gretserus afficitur a Chorographo Italie, iuxta editionem pristinam Codex Carolinus iterum est prelo mandatus?

XI. Unus Lambecius, qui noue editionis necessitatem  sensit, optimo publico prouinciam suscepit recensionis Codicis uindobonensis, deditque in lucem pontificias epistolas in eo contentas longe alias ab hucusque editis. At quia hunc Codicem primum ex opusculis esse uoluit concepti magni operis, cui Syntagma Germanicarum rerum faciebat nomen, illiusque editione uixdum absoluta, que sunt mortalium uices, e uiuis abiit; imperfecti operis id nobile principium non prodiit in uulgus Quenam alia opuscula Codicem Carolinum sequi debuissent, incertum. Cur autem tanti operis partem tam modicam publice lucis fieri non sit permissum, facili negotio assequimur, si Codicis impressi principium et finem spectemus. Auctor siquidem principio exponit quecunque continentur in Codice isto epistolari, ut eum  appellat: eiusdemque uices enarrans: »uolumen, inquit, membranaceum, quod olim primo quidem ad ipsius Caroli Magni bibliothecam cubicularem, deinde autem ad Willibertum archiepiscopum Rothomagensem pertinuit; nunc uero authenticum asseruatur in augustissima bibliotheca Cesarea uindobonensi.« Et continuo subdit: »Petrus Lambecius Hamburgensis totum hoc opus summa fide et diligentia recognouit, ac contulit, et chronologia accurata, atque necessariis adnotationibus in fine adiunctis illustrauit.« Pagina autem extrema, que numeratur 208, ubi uisitur: Codicis epistolaris Carolini finis: indicatur in calce folii sequentis initium PE- Petri uidelicet Lambecii chronologia et annotationes, quas principio promisit: tametsi nusquam inuentas esse  coniicitur ex silentio Danielis Nesselii, qui Lambecio successit, ceptique magni operis continuandi studio illectus nullam ex illius schedis inobseruatam reliquit. Pari modo Ioannes Benedictus Gentilotus Nesselii successor in augusta bibliotheca nec chronologie nec annotationum mentionem facit. Qui defectus, ni fallor, precipua fuit causa cur Codex epistolaris supprimeretur a Nesselio.

XII. At Gentiloto causa alia potior adfuit, ne Lambecianam editionem prodire in lucem sineret: quandoquidem, collata eadem cum Codice, deesse uidit in edito barbariem defectusque omnes, quibus nichil aptius ad fidem Codici conciliandam. Quod uenerabilis Baronius admonebat  edens documentum  cum suis omnibus neuis: »Obsitum, inquit, solecismis et barbarismis, et superinductis ex uetustate mendis deprauatum, qualecunque sit, accipe: nam sciendi curiositas queque aspera condiens suauia reddit.« Preterea nimiam Tengnagelii licentiam, cum eum descripsit Gretsero transmittendum, deprehendit. Cuius rei sic lectorem admonet in Prefatione sue recensionis ms. de qua mox: »Librarii menda, quorum incredibilis est in eo numerus, confixit pleraque omnia Tengnagelius sua manu, sed nimia licentia, non modo ad marginem ueram lectionem ascribens, sed passim radens, inducens, reficiens, et inculcans, id quod probare non possum: tametsi ea mente id fecerit ut Iacobum Gretserum, cui uolumen istud edendum postea dedit,  corrigendi labore leuaret.« Huc accedit Gretseri eiusdem sincera confessio in sua Prefatione: »Illud te nosse uelim, mi lector, me ueteris orthographie non admodum superstitiosam rationem habuisse; quia fractus non illabetur orbis, siue legas inlustris, etc., siue, ut nunc fert consuetudo: illustris, etc.« Quod quantum importet detrimentum antiquis codicibus, rei diplomatice periti iudicabunt. Quamobrem Gentilotus, Lambeciana editione posthabita, Codicem accuratissime contulit cum Gretseriana, omnesque uel minimas uariantes lectiones indicauit. Notas ipsas, seu compendiosas scripturas, exempli gratia, DI, DO, DUM, DM, a Tengnagelio redditas, Domini, Domino, Dominum, et a Lambecio Dei, Deo, Deum, solerter restituit, quippe que codicis etatem definiunt  ante nonum seculum, ut pre aliis agnouit Godefridus abbas ordinis Benedictinorum  multisque allatis exemplis comprobauit. Preterea quidquid Tengnagelius correxit, rasit refecitque, Gentilotus ad Codicis lectionem reduxit, rei semper lectorem admonens; quidquid autem ille induxit, reiecit. Lambecius e contrario sepe adhibet Tengnagelii correctiones, quas condemnarat, ut uidimus. Utcunque autem sit de hac Lambecii inconstantia, trium horum auguste bibliothece prefectorum laboribus prolatis, Codex ipse Carolinus uindobonensis sine ulla dubitatione exprimetur.

XIII. Talem uero tantumque ad nouam Codicis editionem apparatum, qui nonnisi auguste bibliothece prefectis presto esse poterat, uir doctrina  apud omnes Europe litteratos celebratissimus, auctoritate apud uiros principes grauissima, et, quod maius, gratia Cesaris utens plurimum, uno uerbo Dominicus Passioneus, tunc apocrisiarius seu nuntius apostolicus uienne Austrie, nunc eminentissimus sancte Romane Ecclesie cardinalis sua in selectissima et immensa librorum supellectile utendum possidet. Quemadmodum tot laudibus cumulatissime ornatus uir, totaque Europa, ac precipue in Urbe celeberrimus ob res preclare gestas domi forisque pro apostolica sede, tantos thesauros sit adeptus, non erit ingratum litterarie reipublice paucis percipere. Is Gronouii, Montefalconii, Mabillonii, Fontanini, ac precipuorum eius eui litteratorum testimoniis  a sua iuuentute commendatissimus celebriores Europe academias priuatus inuisit; nullaque adhuc publici ministerii dignitate fulgens, Hage Comitum anno 1708 et tribus sequentibus Clementis XI iussu substitit sancte sedi opitulaturus, dum de pace inter Europe principes agebatur. Deinde cum anno 1712 pax publica sancita fuit Traiecti ad Rhenum, et 1714 apud Heluetios, ubi publici habebantur tractatus, semper et ubique interfuit, apostolici ministerii fungens munere. Iisdem in publicis conuentibus, tum comitate ingenita, tum mira ad res gerendas dexteritate, et sancte sedis iura acerrime uindicauit, et magnam sibi apud uiros principes estimationem collegit. Eadem longe aucta, cum postmodum ad eorumdem Heluetiorum rempublicam apocrisiarius missus  ab Innocentio XIII catholicam fidem et ecclesiasticam immunitatem diu ac strenue tutatus fuit , summam illi auctoritatem apud omnes ordines comparauit. Adeoque an. 1730, uiennam profectum apocrisiarii pariter, seu nuntii apostolici dignitate conspicuum, tanti nominis uirum certatim demereri omnes, precipue litterarum cultores, nitebantur: quippe quem non modo ex quibusdam ingenii fetibus euulgatis, sed ex precipuorum Europe litteratorum encomiis summo loco habendum intelligebant. Cum uero apud Cesarem gratia et auctoritate plurimum ualere illum senserunt, nil deinceps, quod aut optaret, aut peteret, non lubenti, ac uolente animo sunt impertiti.

 XIu. Spectatissimo autem nuntio apostolico id unum cure erat, ut Lambecianam editionem utcunque imperfectam, et nouissimam Codicis Carolini recensionem a Gentiloto confectam assequeretur. Aequus siquidem eius Codicis estimator, eo confirmari norat iura omnia sancte sedis, ac precipue fulciri diplomata Ludouici Pii, Ottonum, et Henrici I, quod et Chorographus Italie medii eui cognouit, ut uidimus; ac proinde ardua queque subiisset, ut ualidissimum id presidium sancte sedi compararet. Gentilotus iampridem obierat diem suum, eique in auguste bibliothece prefectura successerat Ioannes Baptista Garellius archiater et consiliarius cesareus, qui Gentiloti amicissimus fuerat; suosque predecessores facile antecelluit fauore, et auxiliis in aliorum  studiis promouendis. Opportuniorem Passioneus occasionem nancisci non poterat, ut Lambecianam editionem, et manuscriptam Gentiloti recensionem summa cum fide descriptam assequeretur. Quanti eedem essent etiam uienne, qua in augusta sede pluris habebatur uetustissima etas codicis, quam res in eo contente, argumento illud est, quod uni huic summo uiro cum obsequio semper, et ueneratione ab omnibus, sed a me precipue nominando, pretiosissimi loco muneris sunt concesse. Ac de Lambeciana quidem editione, cum Gretseriana iampridem uulgata ubique circumferretur, eademque esset magni operis modica pars, minus est quod miremur: at Gentiloti recensionem ineditam, opus tanti temporis, tantique laboris, unum Passioneum adeptum esse, id uero singulare  est, maximeque admirandum. Quod profecto nonnisi doctrine celebritati, maxime apud omnes auctoritati, et summe gratie Cesaris referri debet acceptum.

Xu. At enimuero quamuis predicte editionis paucissima exempla exstent, Gentiloto eodem teste , unum tamen ad manus peruenit apostoli Zeni, quem Cl. uirum gratia et amicitia apud litteratos omnes ualuisse dum uiueret, omnes norunt. Ex quo uariantes lectiones cursim, et minus exacte excerpte aliena manu, a Muratorio edite sunt in noua Gretseriana editione . Qua super re auctor iste audiendus; nam simul raritatem Lambeciane testatur, et ab se inexplorata  tanquam exactissima emitti fatetur: »Laborem, inquit, Lambecii hominis utique diligentissimi auide exspectabat litteraria respublica; uerum, que causa intercesserit, ne in publicum diem prodierit hec ipsa illius editio, incompertum fateor mihi. Fortasse mors illius consilium importune intercipiens litterarum amatores spe concepta fraudauit. Certior quoque factus sum, exemplaria nulla dimissa fuisse in lucem, si paucula excipias feliciter e carcere elapsa, et nunc thesauri loco a possessoribus habita. Et ex his quidem unum tandem in manus uenit clarissimi apostoli Zeni solertissimi antiquitatum et librorum quoque rariorum uenatoris. Ipse uero pro suo studio erga litterarum augmentum illud contulit Dominico uandellio, nunc publico matheseos professori  in gymnasio Mutinensi a me non semel laudato; qui, collata editione Lambeciana cum precedentibus, uariantes omnes lectiones collegit, atque ad me humanissime detulit. Hic ergo habebit lector Gretserianum Codicis Carolini textum, simulque suppositas emendationes a Lambecio congestas: qua ratione utramque quodammodo editionem a me exhiberi unusquisque intelliget.« Que an mutile minusque exacte editioni, cuiusmodi est Muratoriana ista, conueniant, ex paucis que subiiciam, colligere erit.

XuI. Ac primo notari uelim, ambecium  antequam de sua editione cogitaret, monuisse, uocabulum memorialis, in memorabilis transformatum esse a Tengnagelio;  quam sane admonitionem Ducangius ipse  inseruerat Glossario medie et infime Latinitatis his uerbis: »In Inscr. Cod. Car. ms. ap. Lambec. lib. II Comm. de bibl. Cesar. cap. 5, que conseruant memoriam, et ab obliuione uindicant.« Quin etiam memoriale absolutum in eamdem sententiam adhibetur a Paulo I , qui Pippinum laudibus prosecuturus, incipit: »Dum diuinas Scripturarum historias in nostro memoriali reuoluimus.« Item  Gentilotus legit in ms. uindob. Regalem memorialem. In editione autem Codicis patens est litteris maiusculis MEMORIALIBUS MEMBRANIS. At Muratorius Tengnagelii correctionem memorabilibus sequitur  cum Gretsero. Preterea Gretserus  pretermisit in epist. 4 uerba hec magni momenti, unde liquet, Francorum regum donationes non instituisse, sed amplificasse apostolice sedis ditionem: »et iam quia nullum augmentum nobis factum est«: que in Lambeciana editione haud desiderantur. Attamen Muratorius Gretserum imitatur. Nec data opera factum putes; namque eadem occurrunt epist. 6; at neque a Gretsero, neque a Muratorio omittuntur. Mitto alias Gretseri omissiones  que apud Muratorium quoque inueniuntur; plerasque enim nec Lambecius uidit. Dominus pro Domnus a Lambecio sepe restitutus iuxta fidem Codicis, non notatur in primis septem epistolis.  Minora passim obuia usque ad finem non excipio, ne lectori fastidium ingeram: id tamen affirmare non dubito, quod falso pollicetur Muratorius se Lambecianam editionem uulgare. Quid quod plures epistolas, presertim sextam, et nonagesimam septimam, qua similes aliarum sunt, profert mutilas uariantibus lectionibus sus deque habitis? Suas quoque animaduersiones uariantibus inseruit, de quibus opportunius dicam in notis. Unam hic non preteream, qua solecum epist. 59, corrigens: »nisi uelis, inquit, hunc solecismum tribuere pontificio amanuensi.« Quod quidem dignum admiratione est: nam alibi  Adriani epistola utitur ad ignorationem illius eui comprobandam in ipsa urbe. Atque hec satis sint ad demonstrandum,  rem esse adhuc integram de Carolino Codice, cuius nulla editio sincera est.

XuII. Equidem diligentiam Lambecii dum improbari uideo a Gentiloto, non possum, quin eiusdem Lambecii hallucinationem patefaciam de Carolino ipso Codice: inde enim quisque colliget, cuiusmodi chronologiam et annotationes additurus erat sue editioni, si superstes fuisset. In supra laudato Commentario bibl. Cesaree  ad uerba tituli: seu etiam de Imperio, apposuerat hanc notam: »nempe Orientali, siue Cpolitano. Sed quod dolendum est, epistole ille impp. Cpolitanorum, quarum hic fit mentio, non exstant in hoc codice. uidetur ergo totum illud corpus epistolarum fuisse diuisum in duo uolumina, quorum primum, quod etiam nunc  exstat in augustissima bibliotheca Cesarea, et illud ipsum est, de quo in presens agitur, continuit epistolas summorum pontificum, alterum autem, quod longinquitate temporis periisse existimo, comprehendit epistolas impp. Cpolitanorum.« Mihi uero, quod tanti uiri cum pace dixerim, nonnisi pontificias litteras in titulo indicari persuasum est; quippe que et de apostolica sede et de imperio tractant, ut opportune animaduertam in notis. Quamuis enim nonnulle epistole scripte sint ad Carolum Cpoli; tot numero eedem non sunt, que seorsim referri debuerint in alium codicem. Preterea de paucis illis luculenter constat. Quamobrem uerba illa tituli spectant ad pontifices, qui de summa sede apostolica beati Petri apostolorum principis, seu etiam de imperio  scripsere ad principes et reges Francorum, ut fert titulus. Non enim facile inuenientur exempla prepositionis de pro ab usurpate, quamuis et in Italia, et in Francia, multa adhuc barbaries obtineret. Ad Lambecii uero diligentiam improbatam quod attinet, ex Gentiloti recensione palam erit, quam multas correctiones Tengnagelii adoptauerit, et quam frequenter suas adiecerit.

XuIII. Ex hucusque allatis est euidens nouam hanc editionem codicis necessariam omnino esse; tum ut Tengnagelii licentia teneatur; tum ut Lambecii labor integer inspiciatur; tum denique ut Gentiloti studium uere improbum, quo uindobonensis Codex qualis erat, qualisque est factus a Tengnagelio  deprehenditur, litterarie reipublice commendetur. Eam ob rem Gretserianam et ipse editionem adhibere constitui pro textu, trium Cesaree bibliothece prefectorum uariantes lectiones subiiciendo [a 1Kb] . Quandoquidem puras putas epistolas edens, ut exstant in codice, quod Gentiloti ope possem facere, laboris nimium lectori exhiberem, ut cuiusuis ex tribus clarissimis uiris operam nosceret, meritisque laudibus Lambecium, et Gentilotum fraudarem, quod minime equum est. Preterea quidquid libertatis sibi arrogauit Gretserus in orthographia, Tengnagelio uerteretur uitio, si modo uitium appellari potest Gretseri consilium,  cum ars diplomatica nondum in deliciis erat. Meam hanc deliberationem probauit eminentissimus Passioneus, qui multis abhinc annis editionem istam meditatus, at multis et uariis ministerii sui occupationibus impeditus, tandem optimo publico mihi procurandam demandauit. Tantis ego uictus imperiis, et copia librorum adiutus ab eodem eminentissimo cardinali ex selectissima et immensa eius bibliotheca , necnon necessariis notitiis ab eo munitus, ac ueluti manuductus per inaccessa prouincie huius loca, perfeci opus, cui, qualecunque sit, ingenii mei uires fuissent omnino impares. Que res presertim euenit in duobus ex monumentis a me proferendis, uidelicet in Codice  isto Carolino, qui aciem ducit, et in Codice Rudolphino, de quo agam suo loco.

XIX. Quante utilitatis futura sit editio ista nouissima predictum in modum procurata, illi iudicabunt, qui non legendo tantum, sed scribendo nauant operam, ut sui animi fetus posteritati commendent. Precipue uero elingues ii reddentur, qui adherentes Chorographo Italie medii eui Gretserum adiecisse putant, que diplomatibus Ludouici Pii, aliisque asserendis opportuna sunt uisa. Cumque ex Codice isto Carolino constet, que erat ditio sancte sedis ante Francorum regum donationes, queue incrementa habuerit ex regum eorumdem largitionibus: idcirco, Patrum Maurinorum exemplo, qui chronologice digesserunt epistolas, quamuis non probem id eos fecisse  aliena cura; uires neruosque omnes industrie mee intendi, ut singularum sin minus etatem certam, certum saltem ordinem assequerer, atque apposita sua unicuique synopsi, quoad fieri potuit, exacta, eas ita instructas magno usui futuras, lectori exhiberem. Muratorius, que eius diligentia erat in alienis edendis partubus, conatus sine dubio esset illas digerere alium in modum, quam quem prorsus inutilem seruant in codice. Enimuero epistolam sancti Zacarie, et duas pseudopape Constantini loco mouit, suoque ordine collocauit; necnon earum seriem disturbauit, inserendo inter cuiusque pontificis litteras singulorum uitam ex Fr. Amalrico Augerio, et ex Frodoardo. Sed opiniones false, quas  litteris commendarat  illi persuaserunt, e re sua esse epistolas illas nullo ordine, nulloque chronologie presidio, prout relate erant in codicem, euulgare. Ita scilicet uafrum Adrianum pontificem, falsum promissorem Carolum, sanctamque sedem illusam, anteponendo, ad arbitrium epistolas, quod uehementer adeo contendit, male animatis in apostolicam sedem, et rerum Ecclesie rudibus insinuare, ac probabili ratione ostendere potuisset, ut fecit.

 XX. Quod si alicui arrideret uindobonensem ipsum Codicem non modo singulis in epistolis omnino expressum, sed disturbatum, uti est in augusta bibliotheca, inspicere: que res cui bono per me fieret non uideo: nil facilius, quam confusi illius ordinis instauratio. Tabulam quippe expansam omnium oculis subiicio continuo post prefationem, que priscum nouumque ordinem epistolarum exhibet. Ceterum in epistolari isto codice tria potissimum spectanda mihi sunt uisa: unum aduersus Collectionis Canonum sancte sedis patronos ante octaui seculi dimidium, Sirmondi inuento eam parum feliciter tuentes; alterum contra eos, qui libertatem summam consecrationis pontificum Romanorum a Gregorio III per totum octauum seculum testatam non sentientes  in Codice Carolino, eamdemque perseuerasse post augusteam dignitatem institutam ab apostolica sede non intelligentes, coniectando et ratiocinando disciplinam peruertunt, et Pii Ludouici diploma commentitium pronuntiant; tertium denique aduersus eosdem, qui temporalia tantum cogitantes, non animaduertunt precipuam causam creandi primum patricios, deinde imperatores, ut fidem catholicam, et sanctam sedem ab impietate Grecorum, alioue quouis peruersorum molimine tuerentur, que in epistolis Codicis ualde perspicua est; nec de Romanis pontificibus sanctitate conspicuis, nec de piissimis Francorum regibus, et imperatoribus pro dignitate, uerba faciunt. De singulis opportunius agam in monitis, que cuiusque pontificis epistolis premittentur,  et in dissertationibus monumenta cetera preeuntibus, quo lectorem remitto. Hactenus de Codice Carolino, qui exhibetur primo huius operis uolumine. uenio nunc ad monumenta cetera alterius uoluminis.



§ II. Sancti Leonis III epistole decem.

XXI. Carolini Codicis nouem et nonaginta epistolas a Romanis pontificibus fere omnes conscriptas ad principes et reges Francorum, alie decem consequuntur, quas summus pontifex Leo III dedit ad Carolum Magnum quem ipse imperatorem creauerat. De imperatoria eadem dignitate, tum quandiu apud Carolingios stetit, tum de eadem ad Germanos auctoritate apostolica translata, deque non modico inter  utrosque discrimine, consulenda est dissertatio, que Leoninas hasce epistolas preibit. uidere ibidem erit imperatoriam maiestatem regia longe maiorem, in ipsa urbe ius exercentem, dummodo Romani pontificis rogatus aut consilium accederent. Nihilo tamen secius nouam hanc maiestatem a summo pontifice excogitatam esse ad orthodoxe fidei, sancte sedis et Romani pontificis defensionem, ut patriciatum Stephanus II excogitauerat, ex paucis his epistolis palam fiet. Non enim aliter Carolus Augustus a Leone appellatur, atque rex Carolus ab Adriano uocatus fuerat, adeo ut maiestatis tantum discrimen in uno eodemque patrono, ac defensore catholice religionis, et sancte sedis perspicuum sit: quandoquidem sententia epistolarum nullatenus discrepat  ab iis tam multis, que in Codice Carolino exstant; imo tanta eas inter conuenientia est, ut dempta titulationis conclusionisque necessaria differentia, utrobique eamdem pontificum potestatem spiritualem ac temporalem; utrobique patrocinium, et defensionem Caroli comperias. Eam scilicet naturam, seu indolem, ut demonstratum est, Leo III indidit institute huic dignitati; eamque unam agnouerant Romani, teste Libro pontificali  cum Carolum corona imperiali redimitum laudibus seu acclamationibus prosecuti sunt: »Tunc uniuersi fideles Romani uidentes tantam defensionem et dilectionem, quam erga sanctam Romanam Ecclesiam, et eius uicarium habuit, unanimiter altisona uoce, Dei nutu, atque beati Petri clauigeri regni celorum, exclamauerunt:  Carolo piissimo Augusto a Deo coronato, Magno, Pacifico imperatori, uita et uictoria.«

XXII. Ex iisdem epistolis donatio Corsice, que minus perspicua est in Codice Carolino, tam luculenter uindicatur Carolo, ut ipse Conringius, cui acceptas eas referimus, locuples hoc testimonium prebeat , licet sancte sedi infensissimus: »Hanc insulam a Carolo donatam esse papis etiam Anastasius refert in uita Adriani. Leo Ostiensis recenset illam inter munera Pippini. Cum tamen Anastasius in uita Stephani dona Pippini nominatim recensens, Corsice non meminerit; hic quoque Leo papa ad unius Caroli donum prouocet: uerisimile est, Leonem illum Ostiensem et falli, et alios fallere. Fuit autem Corsica hac etate perpetuis depredationibus  Sarracenorum exposita, imo in illorum potestate: eoque non mirum est, hanc Leonis petitionem effectu caruisse. Hodie tamen papali benignitate eam possidere Genuenses creduntur.« Errat autem Conringius, ubi Leonis petitionem effectu caruisse putat. Nam Sergii II tempore, qui ad Petri sedem ascendit anno 844, sexto et trigesimo post Leonine huius epistole etatem Adelbertus marchio illam insulam pro sancta sede administrabat. Rem docemur ex fragmento uite eiusdem pontificis hodie typis mandato in editione Anastasii per Ioannem uignolium uariis ex codicibus compacta , quale Holstenius descripserat repertum in membranis Farnesianis, dum bibliotheca celebris  Farnesiana in urbe erat. Cum uero apud me exstet descriptio alia longe accuratior facta in ciuitate Parmensi, quo bibliotheca eadem translata erat, a diligentissimo presule Francisco Blanchinio, lectori gratum fore confido historie partem huc spectantem e schedis Blanchinianis audire. Illa igitur sic se habet:

XXIII. »Huius prefati pontificis tempore cum ista se ita agerentur, Adeluertus comes uir strenuus, hic cum esset marcensis et tutor Corsicane insule, cognita necessitate reipublice, misit epistolam Rome continentem, quod multitudo gentis Sarracenorum ad XI millia properantes uenirent cum nauibus LXXIII, ubi inessent equi D; et quod se dicerent, Rome properare, et adcertarent liberare beati Petri apostoli  et Pauli thesauros ecclesiarum, et, si fieri potuisset, ipsorum apostolorum corpora intro inferrent Roma, ne de tanta salute nostra gens nefandissima paganorum exsultare potuisset, que missa est X die mensis Augusti. Quod leuiter, et quasi paruipendentes susceperunt, propter mutabilem et inefficacem predictorum  potestatem, quanquam et apud omnes tam inopinata res incredibile fieri posse arbitrabatur, tamen prudentiores Romanorum consilio inito miserunt missos et epistolas ad subiectas ciuitates et adiacentiis eorum simul cum epistolam, quam Adeluertus miserat, ut omnes hostiliter festinantes uenirent ad maritima littoralia custodienda, cuius iussa contemnentes noluerunt uenire nisi perpauci ex aliquibus ciuitatibus,  qui sub more interrogandi uenerunt. Transactis uero duodecim dierum spatio, die mensis Augusti XXIII, fer. II, ind. IX, peruenerunt ipsi nefandissimi Sarraceni ad littus Romanum iuxta ciuitatem, que dicitur Ostia, etc.« Baronius Annalium Fuldensium auctoritate, Pagius Metensium et aliorum, basilice Principis apostolorum uastationem enarrant anno 846. Cum iis annalistis concinit Hermannus Contractus ad eumdem annum; ita ut historia ista certa sit, cui si addantur ex Farnesianis membranis adiuncta per me allata, Conringii animaduersio leuis, atque erronea deprehendetur; nilque habebitur certius dominatione sancte sedis in ea insula, necnon Rome, et in eius ducatu, cuius ciuitates ad arma excitantur a Romanis proceribus.

 XXIu. Ita siquidem Leo III, in epistola, cuius illustrande gratia historiam attuli Conringio ignotam, scribebat Carolo, se curam omnem adhibere una cum Pippino Caroli eiusdem filio, et Italie rege, »ut littoraria nostra, et uestra ab infestatione paganorum, et inimicorum nostrorum tuta reddantur:« discrimine uidelicet seruato inter oram maritimam Romani ducatus, que iuris erat sancte sedis, et oram ducatus Tuscie, que ad Carolum spectans, ab Italie rege defendenda erat: Ea scilicet ab urbe Populonio, eiusue territorio, ubi ora maritima sancte sedis desinebat, concipienda est. Quod alia etiam epistola  comprobatur, ubi sermo fit de sola ora sancte sedis: »A quo enim de illorum  aduentu uestra nos exhortauit serenitas, semper postera,  et littoraria nostra ordinata habuimus, et habemus custodias.« Que mirum in modum respondent facto procerum Romanorum Sergii II euo. Nam subiectas ciuitates conuocarunt, »ut omnes hostiliter festinantes uenirent ad maritima littoralia custodienda.« Nec de antiqua solum ditione sancte sedis, citra donationes Francorum regum, Leonine epistole agunt cum Carolo imperatore, sine ulla discrepantia cum Codicis Carolini epistolis ad Carolum tunc regem datis; uerum etiam de reliquis ditionibus Pippini et Caroli largitate perpetuo donatis apostolorum principi, ac pro eo Romanis pontificibus, ualde dilucidus sermo est . At tum de hac,  tum de maioris momenti rebus plenius et opportunius in dissertatione 1.



§ III. De diplomate Ludouici Pii.

XXu. Tertio loco sequitur epistolaris historie predicte anacephaleosis, diploma uidelicet Ludouici Pii datum septimo et octogesimo anno post apostolice dominationis initia. In eo scilicet tituli omnes eiusdem dominationis, et omnia iura sancte sedis adeo luculenter designantur, ut ualde mirandum sit, uiros eruditos ingenium eius minime assecutos esse. Quid, quod Baluzio, Mabillonio, Leblanco interpolatum est uisum? Nonne et commentitium eque ac donationem Constantini Pagius et Muratorius cum Goldasto et Molineo audacter pronuntiant? Horum uero tam preceps, tamque audax sententia in causa  est, cur diploma toties euulgatum per me iterum in lucem prodeat. Neque id quidem, ut ex uetusto aliquo codice maiorem illi fidem conciliem, quod certe possem: pre manibus enim habeo prestantissimum codicem in pergamena, cuius scriptor se ipse prodit in summo prime pagine: »Incipiunt gesta pauperis scholaris Albini.« Suam quoque conditionem indicat in breui eorumdem gestorum enarratione: »emulus et adiutor Riccardo Urbeuetano longo tempore post episcopo, pauperrimo tunc, et uterino, eodem patre, germane.« De quo apud Ughellum  monumenta cenobii Saxi uiui: »Richardus patria non cognomento Caietanus eodem die sancti Benedicti, quo antecessor obierat, biennio  transacto Urbeuetane Ecclesie est adscitus anno 1177.« Aetatem etiam scripti codicis in fine enarrationis predicte designat: »Cum autem factus sum uir, meritis peccatorum uocatus sum ad Romanam ecclesiam, et ex tunc sollicitus fui quando et ubi potui, in hoc eodem fasciculo annectere que cognoueram uel inueniebam iuris esse beati Petri per libros antiquitatum, uel ea que per me ipsum audiui et uidi a tempore Lucii III, qui me indignum diaconum ordinauit anno secundo, et sacerdotem quarto anno sui pontificatus .« Cumque auctor annis aliquot precesserit Cencium Camerarium, iisdemque ex fontibus monumenta uetera hauserit cum summa fide, ut maxima eorum conuenientia cum autographis atque exemplis in Adriani Mole seruatis ostendit;  hinc est, quod diploma istud cum duobus sequentibus in noua hac editione antiquitatis pretium preseferunt. Meum uero consilium alio tendit: hallucinationem siquidem aperire deliberaui tum eorum qui falsi aut interpolationis arguere ausi sunt diploma istud, a quo alia pendent; tum precipue illorum qui neutrum uitium in Ludouiciano diplomate reperiri fatentur; sed nouum donationis monumentum esse contendunt. Idcirco lectionem eius uariare non dubitant ut uetus monumentum in suam opinionem trahant, quod nefas est, uixque in eo ferendum, qui artem diplomaticam a primo limine salutauerit. Nam Ludouicus ne ulnam quidem terre donauit sancte sedi, sed illius iura omnia, et precedentes donationes,  ita efflagitantibus duobus pontificibus Stephano Iu, primum, deinde sancto Paschali I, confirmauit.

XXuI. Et uero ab anno minimum 728 Rome, ducatusque eius populi deficientes ab impiis Grecis, sanctamque remp. constituentes Romano Pontifici etiam in temporalibus subesse ceperant. Quamobrem anno 817, sanctus Paschalis I, ut sui predecessores Gregorii duo, II et III, sanctus Zacarias, Stephanus II, sanctus Paulus I, Stephanus III, sanctus Adrianus, sanctus Leo III, et Stephanus Iu, reipublice illi preerat, qualicunque principatus genere uteretur. Idem uero Paschalis, seu potius decessor eius Stephanus Iu, inconstantiam Romanorum non semel conspicatus, ut ualidius preesset, suum principatum, quod suis predecessoribus in mentem  non uenerat, imperiali auctoritate muniri desiderauit. Quamobrem Ludouicus confirmat »domino Paschali summo pontifici, et uniuersali pape, et successoribus eius in perpetuum, sicut a predecessoribus uestris usque nunc, in uestra potestate, et ditione tenuistis, et disposuistis, ciuitatem Romanam cum ducatu suo.« Deinde enumerat singulas ciuitates ducatus citra ullam ex contentis in donationibus, quas seorsim confirmat. His uero quid clarius? E contrario quid insulsius dici aut cogitari poterat audaci eorum emendatione, qui legendum iubent predecessoribus nostris contra fidem omnium codicum? Certo enim constat, Pippinum nonnisi Exarchatum, et Pentapolim concessisse: Carolus autem, quamuis non constaret de singulis prouinciis et ciuitatibus, quas  donauit, predecessor noster, non predecessores nostri nuncupatus esset. Quid? quod infra Ludouicus confirmat »patrimonia ad potestatem et ditionem uestram pertinentia, sicut est patrimonium Beneuentanum et Salernitanum, et patrimonium Calabrie inferioris, et superioris, et patrimonium Neapolitanum, et ubicunque in partibus regni atque imperii a Deo nobis commissi patrimonia uestra esse noscuntur?« At patrimonia imperatores Greci, patricii, aliique obtulerunt sancte sedi. Itaque uelint nolint, Ludouicianum diploma non aliud esse, quam confirmationem omnium iurium sancte sedis, fateantur necesse est.

XXuII. Una donatio Sicilie, ut nil pretermittam eorum, que obiici possent, inserta donationi Caroli  Magni, obscuri nescio quid habere uidetur. In Corsica enim et in finitima huius insule Sardinia ius habuisse Carolum, et sancte sedi utramque concessisse, fines regnorum inter filios constituti ab eodem Carolo, perspicue monstrant. Quod presertim de Corsica ex epistolis sancti Leonis III constat liquido. At de Sicilia id tantum suppetit, quod Ludouicus patrimonia confirmans uniuersa, Siculam duntaxat silentio preterit. Cum ceteroqui compertum atque exploratum sit, tria illa talenta auri cum dimidio, que Oriens pendebat Ecclesie Romane, uersa esse a Grecis in duo magna patrimonia Calabritanum et Siculum, que ab iconomachis memorantur inuasa. Quamobrem Ludouicus Calabritanum, quod eque ac Siculum in potestate Grecorum erat, confirmans suo diplomate, Siculum  uero silens, satis lucis affert ad dissipandas Caroline donationis tenebras. Huc accedit, quod cum ea insula pulsis Grecis in manus Sarracenorum peruenerit, eoque in statu persisteret tum anno 962, cum Otto Magnus edidit suum diploma, tum anno 1014 cum sanctus Henricus nouo diplomate eam insulam sancte sedi asseruit, uterque imperator, apposita conditione Siculum patrimonium confirmauit: »patrimonium Sicilie, si Deus illud nostris tradiderit manibus.« Itaque aut Sicilia aut Sicilie patrimonium uocetur, ius antiquum sancte sedis erat in insula, nec ullum usquam monumentum reperietur Ludouiciano huic diplomati aliisque posterioribus obiiciendum, ut Caroli donatio uertatur in dubium. E contrario diplomati non parum lucis accedit ab historia. Consulatur  dissertatio premissa epistolis Leonis III 



§ Iu. De diplomate Ottonis I.

XXuIII. Primi ex imperatoribus Germanie Ottonis I diploma exhibetur quarto loco. Seruatur eius autographum in tabulario Molis Adriane . Inde profecte editiones omnes, quarum exactissimam uidere est apud eminentissimum Antonellum tunc eius tabularii prefectum . Id singulare habet diploma, quod licet a Ludouiciano distet annis 145, est enim datum 962, cum pessimo in statu res Ecclesie et Italie erant; iura tamen  sancte sedis paruo, ac necessario discrimine in eodem confirmantur, ut in Ludouiciano. Idque est argumentum euidens, nullam accessionem esse factam ecclesiastice ditioni a successoribus Caroli Magni, at singulos Ludouici exemplum secutos confirmasse uarios dominationis titulos, qui in eiusdem Ludouici diplomate continentur. Ottonis enim diploma, quatenus adolescentis pontificis, et infelicissimi eius eui scriniariorum imperitia ferebat, ad Ecclesie dominium quod attinet, Ludouiciani fere exemplum est. Cum autem in archiuo exstarent documenta authentica donationum, que Ludouici tempore adhibita fuerant non sine discretione et selectu, eadem Ottoniano diplomati inueniuntur inserta: sine ulla dubitatione ut Ottoni exhiberetur confirmandum diploma  uberius ad maiorem sancte sedis utilitatem: at superflua nonnulla, quandoque etiam pugnantia inueniuntur, que nichilominus diplomatis summam, si serio animaduertantur, non uariant. Capita singula inuenientur discussa in dissertatione III.

XXIX. Hic minime pretereundum reor, quod Ioannes uIII in concilio Romano an. 877 apud Labbeum  summis effert laudibus Carolum Magnum, quia non solum restituit apostolice sedi ciuitates ab aliis ablatas; sed »ex regni quoque sui parte alias non modicas« contulit. E contrario laudans Ludouicum Pium, non ciuitates et loca ab eo donata commemorat; sed paternam liberalitatem confirmasse ait, atque »uberioribus beneficiis, et  dapsilibus beneficentiis« sanctam sedem prosecutum esse. Hec siquidem adiiciunt fidem diplomati Ottonis, in quo ne nomen quidem Ludouici occurrit, quanquam alicubi nominandus fuisse uideatur, ut in dissertatione planum erit. Multo minus donatio eius ulla uel promissa, uel spontanea indicatur. Qua in re Ottonis diploma a Ludouiciano discrepat; namque Otto Caroli Magni exemplum secutus, unde et ipsi Magni cognomentum accessit, et alienas donationes confirmauit, et proprio ex regno suo, nempe ex ducatu Spoleti, septem ciuitates pleno iure possidendas, ut omnes reliquas, sancte sedi largitus fuit: »De proprio, inquit, nostro regno ciuitates et oppida cum piscariis suis, id est Reatem, Amiternum, Furconem, Nursiam, Baluam, et Marsim, et alibi ciuitatem  Interamnem:« Umbrie scilicet ciuitatem ultimam, que Romano ducatui finitima erat, a Narnia non longe dissita.

XXX. Cum predictis autem comparari non potest discrimen illud maximum discipline in consecratione pontificum. Nam plena ea libertas, qua usi sunt clerus populusque Romanus a Gregorii III tempore, sub Sergio II iam desierat: nec sine imperatoris confirmatione, missis eiusdem presentibus, consecrabatur electus pontifex. Et quanquam ea disciplina aliquandiu abolita fuerit, necessario resumi eam oportuit auctoritate apostolica. Nam anno 827 Eugenii II et Lotharii imperatoris constitutione, canonice electionis ritu, abusibus qui in illum irrepserant sublatis, confirmato, nulla consecrationis mentio  habita fuit. Hanc uero postmodum Sergius II imperiali confirmationi obnoxiam esse uoluit: quare eodem Lothario ac filio eius Ludouico Augustis, decretum electionis prisco more ad aulam imperialem mitti consueuit, nec pontifex consecrabatur, nisi ab imperatore confirmatus, et coram eius missis. Id quidem iugum sancta sedes post Ludouici mortem excussit; ita ut nouem Ioannis uIII successores libere consecratos certum et exploratum sit. At necessitas rerum tulit, ut in Concilio Romano, quod est celebratum ab Ioanne IX, anno 898, al. 904 , sancta sedes iterum iugum subiret ultro, quod iure semper auersata erat: tametsi exsecutioni mandatum non constet, dum Tusculani comites rerum potientes,  deinde Ottones electionem ipsam per summum nefas sibi arrogarunt. uerumtamen antequam Otto I electioni se immisceret, ipso in actu coronationis sue ueluti equam rectamque legem suo diplomate amplexus est nouam illam subiectionem sancte sedis imperatorie potestati: »Salua, inquit, in omnibus potestate nostra, et filii nostri, posterorumque nostrorum, secundum quod in pacto, et constitutione, ac promissionis firmitate Eugenii pontificis, successorumque illius continetur, ut omnis clerus . . . Et ut ille, qui ad hoc sanctum et apostolicum regimen eligitur, nemine consentiente consecratus fiat pontifex, priusquam talem in presentia missorum nostrorum, etc.« Conferatur disciplina ista cum Ludouiciana:  palam fiet, quam temere confictum dicatur utrumque diploma per sec. XI.



§ u. De diplomate sancti Henrici.

XXXI. Quemadmodum nulla inter Ludouicum et Ottonem proferuntur diplomata, quia scilicet nichil noui preseferebant: ita inter Ottonem et Henricum neque Ottonis II nec III diplomata ullo habentur in numero. Ottonis enim II aliud non exstare uidetur, quam paternum, quod utriusque nomine factum, rite perlectum fuerit anno 967, cum imperiale diadema suscepit a Ioanne XIII, patre superstite; non secus esse de Ottone III, cum coronatus a Gregorio u affine et ad pontificatum ab se promoto aduocatus ecclesie sancti Petri est effectus, ut ait Ditmarus , persuadent diplomata, que idem dedit  Rome. Nullum quippe ius in Urbe adeptus esset, nisi suscepisset imperatoriam coronam, cui pre aliis ritibus lectio diplomatis adnexa erat, ut suis locis planum fiet in dissertationibus. Non ita de sancti Henrici diplomate, quod sententia nimis precipiti Chorographus Italie medii eui  flocci habendum uellet: quasi »charta Ottonis fuerit bona sanctaque credulitate recepta et firmata a piissimo Henrico.« Nam diploma ipsum iniuriam repellit, quandoquidem ueteri sancte sedis ditione confirmata, de donationibus sic loquitur: »Que pie recordationis donnus Pippinus, et donnus Carolus, et donnus Ludouicus, et Otto, et itidem Otto filius eius, predecessores uidelicet nostri, beato Petro . . . contulerunt.« Serio autem animaduerti  oportet, Ludouicum non taceri, ut imprudenter factum fuit ab Ottone: sileri autem excellentissimi imperatores, quia nec Pippinus, nec Otto filius Ottonis I tali honore dignabantur, que res in Ottoniano diplomate attenta non fuit, adeoque Pippino imperatoris nomen tributum inuenitur patenti mendacio. Infra uero aut coniunctim memorentur, citra nomen Pippini aut Caroli tantum mentio fiat, Augustus titulus nunquam omittitur: quod non est chartam Ottonis bona sanctaque credulitate recipere et firmare, ac uitiosam emendare, ac successores omnes admonere, undenam sumendum initium sit confirmationis iurium omnium apostolice sedis

XXXII. At enim uero nil magis solemne Augustis Henrici successoribus, quam confirmatio iurium  sancte sedis a temporibus Ludouici: qua super re uidenda dissertatio Iu que huic diplomati premittitur. Quamobrem prouidentia potius Henrici, seu Benedicti uIII laudanda est, qui cum etate, licet parum feliciori, catholice Ecclesie preesset, Ioannis XII imprudentiamne, an inscitiam non imitatus, Ludouici nomen luculenter expressit, seu exprimi curauit ab Henrico. Ottoniano quidem diplomati, ut istud Ludouiciano, quam simillimum est diploma Henrici, qua ditiones et iura omnia sancte sedis confirmat; itemque una cum Ottone disciplinam consecrationis pontificis longe aliam ab exposita in diplomate Ludouici nobis exhibet: eadem quippe obtinebat sub utroque Augusto. At ueniens ad donationem propriam,  distincte adeo de iis, que trans Alpes concedit, ac de iis, que in Spoletano ducatu, uerba facit; necnon que donationis titulo, queue commutationis offert, tam perspicue secernit, ut bone sancteque credulitatis notam omnino abiiciat. Ea propter Nicolaus III, cum a Rudolpho confirmari uoluit ditiones, et iura sancte sedis post infelicissima inuasionum tempora, non unum ex tribus diplomatibus, utcunque simillimis, sed singula a Conrado Rudolphi oratore diligenter exscripta ex archiuo Romane Ecclesie ad eum transmisit, ut uidere est apud Raynaldum . Idcirco et ego religioni duxi singula lectoris oculis non subiicere ex laudato prestantissimo codice Albiniano diligenter collata cum Ludouiciano exemplo authentico, et cum autographis  Ottonis et Henrici seruatis in apostolico archiuo Molis Adriane, aduersus nuperam scribendi licentiam de eorum singulis



§ uI. De chartula comitisse Mathilde.

XXXIII. Post Henrici diploma locum sibi uindicat donatio celebris Mathildis, de qua minus accurate actum uideo ab scriptoribus tam antiquis, quam recentibus. Bona enim propria magne comitisse pars constituunt loco non suo, ita ut possideri hodieque uideantur ab apostolica sede, quo nichil falsius; pars ad aliquot predia coarctant, adeoque beatum Petrum bonorum omnium heredem institutum inferioris conditionis faciunt, quam monasteria et ecclesias, in  quas princeps illa piissima suas largitiones effudit. Hac donatione nil magis celebre monumentis omnibus pontificum, Augustorum, regum, et aliorum per annos circiter bis centum ab seculo XI exeunte ad initia quarti decimi. Cum autem terra, domus, allodium, podere, comitatus, donatio eiusmodi appelletur, hinc alie aliorum opiniones. Opiniones autem? Imo uero hallucinatio aliorum alia profecta est. Quamobrem de ista quam de precedentibus donationibus disserere uberius oportuit, non modica historie parte explorata ante Mathildicam largitatem, nec minori postquam, sancta sede Auenione degente, donationis nomen ipsum obsoleuit. Id equidem feci uolens ac lubens; nam tempora spissis tenebris obuoluta percurrens, doctissimorum hominum uestigia  offendi a recto tramite aberrantium, que res mirum, quantam mihi alacritatem addiderit, et quodammodo impulerit, ut uiam pergerem, qua non pauci alii instituerunt iter, at falsis opinionibus abrepti per deuia, quem sibi proposuerant finem, non sunt assecuti.

XXXIu. Id precipue animaduerti, quod sancti Henrici successores duo Conradus Salicus et Henricus II, ubi augusteam dignitatem coronatione per manus pontificis sunt adepti, neque Ottonis, neque Henrici liberalitatem sunt imitati; sed priscis sancte sedis iuribus confirmatis, noui nichil de suo addiderunt. Ceteri autem Augusti, si Lotharium II excipias, imperialem coronam assecuturi, amplissimis  pollicitationibus, ac sacramentis ualidissimis iura eadem confirmarunt; at continuo periuri omnia inuasionibus miscuerunt. Neque ante Rudolphum, regem Romanorum electum anno 1273, apostolica sedes rediit ad primeua iura. Quapropter a temporibus Henrici Iu Germanie regis per duo fere secula implicatissima omnia iura, incertique locorum domini apud scriptores occurrunt. Intra hanc annorum periodum uices bonorum Mathildis  ante, et post donationem sancte sedi factam exploraui. Neque alios ex tot pontificibus reperi, nisi Honorium, et Innocentium II, qui donationis possessionem integram, quatuor ciuitatibus exceptis Parma, Rhegio, Mutina, et Mantua, inierint, quorum uterque de eadem alius alium inuestiuit.  Ceteri, ac pre iis Innocentius III, uix partem eius aliquam aut recuperarunt, aut possessam ab aliis per inuestiture publica instrumenta sancte sedi uindicarunt. In chartis postea decantata ea donatio, ac demum mota loco, ipsaque in ueteri ditione sancte sedis a scriptoribus non satis eruditis aut miserandum in modum solertibus constituta, intercidit. Romanis siquidem pontificibus maior sollicitudo superuenit ab Augustis inuasoribus ob Sicilie iura, que grauioris momenti erant. Hec postliminio ad sanctam sedem redierant Nortmannorum uirtute; nec tantum laborare oportuit pontifices, ut sancte sedi assererent, sed etiam ut ab imperio Germanico disiuncta eadem esse, publicis Augustorum tabulis declarari obtinerent. Quod demum est factum a Friderico II et ab  imperii principibus. Historie huius tam uarie, tamque ad rem nostram necessarie summa saltem capita in dissertatione u inuenientur.

XXXu. Parme presertim, et Placentie iura antiqua sancte sedi asseruntur contra eorum opinionem, qui perperam in Exarchatu eas ciuitates constituunt. At enim uero cuinam persuasum erit, Mutinam, Rhegium, Parmam, Placentiam, et Bobium in antiquo exarchatu olim comprehensas, Pippini tempore, cum regni Langobardorum pars magna erant, exarchorum iuris fuisse? Cum preterea et Pippinus et Carolus donati ab se exarchatus ciuitates singillatim enumerent, neque ultra territorium Bononiense donationem protendant. Una  ciuitas Bobium in Codice Carolino  memoratur, inter dono datas a Francorum regibus. At serio animaduertatur, semel et iterum recenseri post Cesenam. Apud Anastasium quoque  Fulradus abbas et consiliarius Pippini regis claues et obsides uniuscuiusque ciuitatis accipiens adiisse traditur castellum sancti Marini, uobio, Orbino. Quid? Abbas ille possessione inita castri sancti Marini bis centum circiter passuum millibus dissitum Insubrie oppidum pernicissime aduolarit, indeque Urbinum pari uelocitate reuersus erit? Nonne Sarsine, aut oppido ei finitimo id nomen fuit? Preterquam quod Bobiumne una ciuitas  recenseatur, celebrioribus reliquis pretermissis? Nominantur ee siquidem et apud Anastasium, et in diuisione regnorum Caroli Magni; at regno Italie utrobique asseruntur. In Parmam igitur et Placentiam iura sancte sedis non tam alte repetenda sunt, historia omni reclamante: sed ius antiquius in Parmam a donatione Mathildis ad summum peti posset: in Placentiam uero ab initiis seculi XIu, cum sancta sedes morabatur in prouincia, qua occasione Parma etiam ciuitas parere cepit Romano pontifici.

XXXuI. Opinionem hanc, sine ulla dubitatione falsam, inde natam esse uideo, quod Aemilie prouincie, ratione habita Romane reipublice, tempore, aut etiam iuxta prouinciale ecclesiasticum, cum Rauenne  archiepiscopo suffraganei erant episcopi omnes Aemilie et Flaminie  nullum discrimen temporum est seruatum. Nam Gregorii quoque euo annis amplius 150 ante donationem Pippini, cum Aemilie pars Langobardis, pars Grecis parebat, idem pontifex priuilegia confirmans Mariniano, apud Ughellum  ea inter, »confirmamus, inquit, episcopatuum totius Aemilie prouincie ciuitatum omnium Deo amabilium episcoporum creationes et consecrationes, id est Sassinatis, Cesinatis, Foripopuli, Foriliuii, Fauentie, Foricornelii, Bononie, Mutine, Regii, Parme, Placentie, Brixilli, uicohabentie, Adriensis, Comaclensis, Ficoclensis.« Et, quod etiam  maius, anno 1125 Henrici u inuasoris donationis Mathildice emortuali, Honorius II qui postea eiusdem donationis possessionem iniit, antiquum priuilegium instaurat archiepiscopo Rauennati Gualterio, quod scilicet eius predecessores ob superbiam amiserant , utiturque conceptis his uerbis: »Per presentis priuilegii paginam confirmamus episcopatus uidelicet Aemilie prouincie, id est Parme, Placentie, Regii, Mutine, Bononie, Ferrarie, Adrie, Comacli, Imole, Fauentie, Foroliuii, Foropompilii, Cesene, Ficocle.« Quid uero? continuo subdit: »Preterea confirmamus uobis exarchatum Rauenne, qui Romane Ecclesie iuris est.« Et paulo infra: »Pomposiani quoque monasterii  curam persone religionis tue, saluo ecclesie nostre iure, committimus.« Hinc patet, Honorium Gregorii Magni exemplo ecclesiastice antique prouincie rationem habuisse, dum episcopos totius Aemilie subiecit archiepiscopo; ab eadem uero secreuisse prouinciam ciuilem sancte sedi subditam, nempe exarchatum, quem et Flaminiam, et Romandiolam uariis temporibus appellatum in ueterum monumentis liquet.

XXXuII. Quod autem rem magis comprobat, idem Honorius paulo post bonorum Mathildis possessione inita, de iisdem Albertum ducem inuestiuit. Bona uero illa constituta erant in ea Aemilie parte, que Langonardis obtemperabat, pertinuitque iis exactis ad Italie regnum, quod et Langobardorum dici consueuit, retento  prisco nomine. Itaque Aemilie pars illa, quam Langobardi statim atque in Italiam uenerunt, regno suo adiecere, et aliquandiu amissam sibi iterum asseruerunt, secernenda est ab exarchatu, quem Aistulphus anno 752 suam in potestatem redegit, extremo exarchorum Eutychio eiecto. Hic siquidem est exarchatus a rege Francorum Pippino post biennium donatus sancte sedi, et ab eius filio Carolo postea confirmatus, qui Aemilia dicitur ab Adriano , Rauennatibus quoque Aemilie populorum titulum tribuente, hisque uicissim Rauennatum: neque ultra Bononiense territorium protendi potest, repugnante historia omni, ac precipue Carolini Codicis epistolis, quibus integra debetur fides. Num Adriani exemplo Stephanus Iu  Rauenne ipsi Aemilie nomen indiderit, an finitima alia ciuitas sic diceretur (nam trino urbs ipsa uocabulo, ut ait Iornandes  nullo ex ueteri monumento discimus. Certe Ludouicus pius in suo diplomate an. 817, ac deinde omnes augusti, reges, et principes suis diplomatibus recensentes ciuitates singulas exarchatus, Aemiliam Rauenne adiungunt: ac de ciuitate, non de prouincia rem esse, enumerationem ipsam sequentia uerba palam faciunt: »cum omnibus finibus, territoriis, atque insulis in terra marique ad supradictas ciuitates pertinentibus.« Omnia explicatoria erunt in dissertatione u.

XXXuIII. uerum ne aliquibus fortasse uidear de  aliis ditionibus sancte sedis disseruisse inutiliter ac temere; nosse illos oportet, Mathildicam donationem loco motam, ut principio aiebam, non aliter ad suam ueram sedem reuocari potuisse. At enim Florentinius, aliique decepti, ducatus Romani transtiberini, seu Tuscie Romane maiorem partem, et Tusciam Langobardicam, quibus patrimonio nomen est inditum, Mathildis donationem esse pro certo habent. Alii Trithemium et Crantzium sequentes Marchiam Anconitanam esse putant. Nec desunt qui Spoletano ducatui eam donationem appingunt. Alii denique Tusciam regalem, que tempore Mathildis Marchia Tuscie uocabatur, et Ferrariam pro eiusmodi donatione interpretantur. Nemo autem ex scriptoribus nuperis  antiquorum uestigiis insistens comitisse donationem contineri omnem in Aemilie parte a Langobardis primum inuasa deprehendit. Quamobrem necessarium duxi ducatum Romanum transtiberim ditioni antiquiori sancte sedis restituere, et Tusciam Langobardicam donationi Caroli Magni: perinde ostendere, Marchiam Anconitanam, que magna ex parte erat Pentapolis maritima, Pippino referri acceptam oportere. Spoletanum uero ducatum primo sancte sedi oblatum a Carolo Magno qui supremum ius ibidem retinuit; deinde eius partem summo iure utendam sancte sedi concessam ab Ottone; partemque aliam dono, aliam in concambium a sancto Henrico traditam Benedicto uIII et successoribus in perpetuum, demonstrandum fuit nullatenus ad donationem  Mathildicam pertinere. Denique Marchiam Tuscie beneficio imperatorum genitori Mathildis traditam, et Ferrariam beneficio pontificum ab eadem retentam, ea sine herede excedente, ad suos utramque dominos iure esse reuersas, ostendere necesse fuit. Harum autem opinionum falsitate detecta, donationi Mathildice sedes certa maiori ex parte citra Eridanum uindicanda fuit in diecesibus Mantuana, Regiensi, Mutinensi, ac Parmensi, scriptorum ueterum, ac documentorum testimoniis, que uocari non possint in dubium.



§ uII. De codice Rudolphino.

XXXIX. Septimum non tenuis pretii monumentum est codex Rudolphinus ineditus. Hic epistolas 126  continet, ex quibus si nouemdecim alienas detrahas, septem et nonaginta a Rudolpho rege Romanorum conscripte remanent, totidem fere numero, quot Codex Carolinus comprehendit: hoc tamen discrimine inter utrumque, quod huic nomen fecit collector Carolus Magnus; at Rudolphini nomen ab auctore ipso accessit codici, qui per me in lucem nunc primum prodit. Eruditis adhuc fuisse ignotum colligitur ex narratis ab Ioanne Willelmo Gebelio in notis ad Conringium , ubi de Auentino loquitur, apud quem Rudolphi epistolarum mentio est: »Dubium tamen ualde est, inquit, an Auentinus de iis diplomatibus, quorum exemplaria a Romane sedis patronis producta sunt, loquatur. In archiuo autem imperatoris diplomata illa  latitare ex Lambecii diario sacri itineris Cellensis imperatoris Leopoldi sibi persuasum habent. uerum Lambecius tantum tradit, in catalogo quodam documentorum a Seyfrido abbate Zweytalensi confecto, et diplomatum Rudolphi I mentionem iniici: sed de tenore illorum nichil ibi dicitur, cumque nec ipse abbas in dedicatione genealogie domus Austriace memoret, quid 120 epistole Rudolphi, quas se uidisse affirmat, continuerint . . . . . Alterius quidem adhuc codicis idem Seyfridus mentionem facit, ibique se principum imperii Rudolphine donationis confirmationem inuenisse ait: sed nil additum, an authenticorum documentorum codex fuerit. Neque Lambecius, quamcunque etiam impenderit diligentiam,  nichil codicum, qui abbatis Zweytalensis fuerunt, reperire potuit: et maxime est incertum, an codex 149 epistolas Rudolphinas continens, cuius Lambecius in catalogo librorum a se edendorum meminit, ille fuerit, de quo Seyfridus loquitur, et an originalia complexus sit documenta.« Ita iste auctor dubitans, negans, iudicium ferens de re sibi ignota, ac nullatenus exquisita.

XL. Non ita eminentissimus cardinalis Passioneus, cui, ut dixi, Carolinum Codicem omnibus numeris absolutum debemus. Satis illi fuit Lambecium semel et iterum Seyfridi codicum meminisse; ut non minori sollicitudine, maiorique fortassis incommodo, quam in Carolini Codicis recensionibus adipiscendis, Seyfridi codicem illum nancisceretur, qui diploma  principum imperii adnexum habet, uienna, ubi apostolicum nuntium gerebat, ut uidimus, non semel ad Austriacum Zweytalense Cistercium  prope fines Bohemie se contulit, codicemque diligentissimo Lambecio incompertum, ubicunque is lateret, elicere omnino uoluit. Res illi, ut semper, cessit ex uoto. Quamobrem summa cum fide eius exemplum exscribi, conferrique accuratissime iussit cum Seyfridi apographo: deinde ubi functus apocrisiarii munere usque ad ineuntem annum 1738 a clemente XII accersitus, atque apostolicis diplomatibus prefectus fuit, una cum Codicis Carolini recensionibus, Rudolphini exemplum Romam uexit, publicam in lucem aliquando editurus, si ad id satis otii nactus esset. At mense Iunio eiusdem anni in  sacrum sancte Romane Ecclesie cardinalium collegium iure cooptatus, deinde semper multis, grauibusque ministerii occupationibus impeditus, sanctam sedem, ac litterariam rempublicam ultra quam satis erat, tam singulari tamque utili utroque munere fraudauit. Quamobrem mea qualicunque opera, ut aiebam de Codice Carolino, diuturnitati finem afferre maluit, quam editionem eorum codicum per se procurandi desiderium ingens, quo tandiu est deceptus, diutius ferre; tempore magis opportuno dum false tot opiniones de imperio et de pontificia potestate, quam temporalem uocant, uastis multisque editis uoluminibus, in Italia ipsa percrebrescunt, huiusmodi editionem monumentorum, queis eedem eliminantur, nec sancta sedes, nec litteraria respublica possent  accipere; precipue Rudolphini codicis de quo agimus.

XLI. Et uero Rudolphum uidere est in hisce epistolis non aliud nomen usurpare, quam regis Romanorum; ac sepe efflagitare a pontifice, qui unus id poterat, ut ad imperium promoueretur. Non secus in Aurea Bulla, qua nichil sanctius apud Germanos, inuariabilis dictio est a primo ad ultimum: »Regis Romanorum in imperatorem« siue »in cesarem promouendi:« aut »futurum imperatorem,« seu »cesarem,« ut habet editio Limnei, qua utor , adeoque distincte agitur de rege Romanorum, et imperatore, ut duabus  de dignitatibus uerba fieri plane constet. Sic  de Priuilegiis Electorum: »Absque dilatione et contradictione confirmare et approbare debeat per suas litteras, et sigilla, ipsisque premissa omnia innouare postquam imperialibus fuerit infulis coronatus . . . . . Primo suo nomine regali faciet, et deinde sub imperiali titulo innouabit.« Et  de Aquisgranensi et Mediolanensi corona preferenda uni cesari coronato: »Et hoc ante imperatorem duntaxat, qui iam est imperialibus infulis coronatus.« Et quia Rudolphus coronam nunquam est assecutus, idcirco non aliam in codice dignitatem, quam regiam presefert. En ueram imperatorie dignitatis indolem, quam Leo III instituit in Carolo Magno. Imperii etiam Germanici fines certi designantur  in eodem Codice, dum Romandiola, quam Rudolphus detinebat imprudens, extrema imperii pars dicitur; eiusque iura uindicantur in Langobardia et Tuscia: quare et sancte sedis ditionis fines ab imperialibus luculenter secernuntur. Que quidem omnia latius explicantur in dissertatione Iu, de Rudolphi epistolarum libris tribus, qui in isto codice continentur.

XLII. Ibidem uidere erit, alios audacter, inscite alios de primariis precibus locutos esse. Instar omnium erit Struuius  qui de priuilegio ab apostolica tantum sede obtinendo: »Licet uerum sit, inquit, a temporibus Friderici III indultum petiisse imperatores a papa super primariis precibus, priores tamen imperatores ad  inueteratam prouocarunt consuetudinem, nec unquam a pontifice indultum petierunt.« Quippe omnium primum Carolum Iu eo priuilegio esse usum demonstrabitur. Quod autem spectat ad Augustos uel reges, qui primas preces ecclesiis porrexerint, Struuius idem Rudolpho antiquiorem non nouit. At binas eiusdem litteras producere putans, commentitias Rudolpho ascriptas sententias affert. Ex prioribus  hec recitat: »Cum ex antiqua, et approbata, ac a diuis imperatoribus et regibus ad nos producta consuetudine quelibet ecclesia in nostro Romano imperio constituta, ad quam beneficiorum ecclesiasticorum pertinet collatio, super unius collatione beneficii precum nostrarum primarias admittere teneantur.« Quatuor epistole  exstant in Codice , in quarum prima simile quid legitur. »Dum in nostre sublimationis exordio quelibet ecclesia in Romano imperio constituta super prouisione unius persone primitias precum nostrarum ex antiqua et approbata consuetudine sacri imperii admittere teneatur, primarias tibi offerimus preces nostras.« Item in tertia . »Cum igitur antiqua et approbata ius nostris antecessoribus diuis imperatoribus et regibus contulerit consuetudo, quod singule persone in singulis cathedralibus, et aliis collegiatis ecclesiis ad primarias preces regias recipi debeant in canonicos et in fratres.« Litteras alteras, quas Struuius petit ex Chiffletio ad ciuit. Bisuntin., Thomassinus etiam affert  , et Goldast.  eamdem formulam adhibet: at tum ipse, tum Urspergen. consignant an. 1286 quod satis est ad commentitiam eam formulam declarandam. Pugnat siquidem cum »nostre sublimationis exordio,« nempe extremo anno 1273. Preterea Rudolphus non dicit »ad nos producta consuetudine, neque in nostro Romano imperio neque precum nostrarum primarias.« Formula igitur ad ingenium composita minus recte ascribitur Rudolpho.

XLIII. Ex laudatis Rudolphi epistolis ductum esse eam formulam nemo non uidet. Quamobrem Codex huic similis  in Bibliotheca uindobonensi, aliis etiam patuit. Enim uero nostra etate R. P. Hansizius  nactus est codicem nostri perquam similem, ut fidem faciunt epistole undecim ab eo prolate, quas inuenies in codice  nouem scilicet Friderici archiepiscopi Salisburgensis Rudolpho, huiusque unam , qua eidem respondet; nec non alteram , qua pontifici Romano uictoriam ab se de Ottocaro Bohemie rege reportatam nuntiat. Ex quibus omnibus uariantes lectiones decerpsi, cum momenti alicuius esse mihi uise sint. Quod precipue animaduerti, tam in Zweytalensi codice, quem publice lucis facio, quam in cesareo, quo usus est Hansizius, par scribendi ratio seruatur; nomina locorum et personarum fere semper littera N indicantur; nulla in  fine subscriptio; temporis ordo nullus; pauce admodum inscriptionem preseferunt. Perioches singulis epistolis premittuntur, at sine ulla dubitatione ab exscriptore codicis ex autographo: nam Rudolpho Imperatoris nomen quandoque ascribitur iuxta sequiorum temporum inscitiam aut falsam opinionem. Que profecto opinio non obtinuit ante annum 1356, cum dabatur Aurea Bulla, de qua nuper est dictum: ac proinde per totum illud spatium tres in periodos diuisum ab Struuio, epistolarum sententia citra earum argumenta attendi debet. Equidem nolui eadem pretermittere, ut equum erat, ne fidei codicis quid deessem. Quin etiam epistolam primo aspectu interpolatam  Gregorio X uindicaui eadem ex causa: tametsi dubitationem omnem non  abiecerim de sublesta fide.

XLIu. Si Rudolphinus hic codex ad Gretseri manus peruenisset, tantum opere uir doctissimus non impendisset curandis epistolis nonnullis, quas ab anno 1245 ad 1273 a regibus Romanorum Henrico, Willelmo, Richardo, Alphonso ad pontifices datas se uidisse ait in antiquo codice . Nam, preterquam quod improbam operam deserere illum oportuit pre ineluctabilibus mendis, eas tandem dederant uitio creati principes, quos ille perperam cesares appellat, cesaresque futuros, Aurea Bulla docente, melius dixisset, modo imperiales infulas a romano pontifice adepti essent. Hodie illis etiam epistolis utimur, quarum curam deseruit Gretserus:  etenim post huius mortem Rainaldus ex optime note codice Annalibus eas inseruit. Inde autem duo potissimum discimus non parui momenti, septem uidelicet principum Electorum originem nulla pontificia, aut imperiali constitutione; et regis Romanorum electionem a Romani pontificis approbatione robur accipere consueuisse. At de his in dissertatione. Illud hic monere iuuat, quod ipse ille tenebre Interregni fatalis, ut iurisconsulti Germanici appellant, nonnichil lucis afferunt Rudolphino codici: iste autem una cum Aurea Bulla indolem certam imperii tam luculenter patefaciunt, ut falsis tot opinionibus propulsandis nichil ultra adiiciendum uideatur. Tametsi Rudolphi eiusdem diploma, quod supremo loco a me profertur, extra omnem aleam rem ponat.



§ uIII. De diplomatibus Rudolphi.


XLu. Huius diplomatis editio nichil noui habet: quare et preteriri poterat, nisi corroborandis supra allatis, et nimie aliquorum licentie frenande necessarium illud esset. Tres pre aliis commendantur eius editiones ex autographo, quod in tabulario molis Adriane asseruatur: Raynaldi , Zacagni post eruditam dissertationem historicam de dominio sancte sedis  et eminentissimi cardinalis Antonelli tabularii eiusdem tunc prefecti . Cur ego nuperrimam hanc editionem ex eodem autographo procurarem, iam dixi duplicem esse causam. Primo ut diploma acta omnia complectens Lugduni an. 1274 per cancellarium aliosque  legatos Rudolphi; Lausane per ipsum Rudolphum coram pontifice Gregorio X et cardinalibus sequenti anno; perque alios legatos Conradum minoritam Rome apud sanctum Petrum, et Gotefridum prepositum soliensem uiterbii coram Nicolao III, an. 1278, tale, inquam, diploma a Germanie principibus solemniter confirmatum omnium oculis subiiceretur. Deinde ut scriptoribus ex ipsa Italia nostra imitatis dicacitatem Conringianam  post alia monumenta certa, istud eque certum opponeretur. »Papa, et eius assecle, ait Conringius, omnes gloriantur de donatione huius Rudolphi. uarie donationes facte sunt pape a Carolo Magno et aliis, quas supra examinauimus. Ab hoc Rudolpho Habspurgico dicunt sepe sibi in liberrimam potestatem  data esse omnia bona a Cesaribus; ita ut nichil iuris sibi reseruauerit.« Inscitia hominis audacissimi predicanda! Rudolphus nichil donat; ueteres tantum donationes instaurat. Quid igitur iuris sibi reseruet in alienis donationibus? Pontifices, piissimo rege Rudolpho sancte sedis iura omnia uetera confirmante, a diuturnis inuasionibus quiescunt, Exarchatum, et Pentapolim, donationum omnium antiquissimas, potissimasque, postliminio ad Romanam Ecclesiam redeuntes accipiunt. Quid de donatione glorientur?

XLuI. Ne Lunigius quidem talia audet. Nam  hanc uni ex Rudolphinis diplomatis periochem prefigit: »Rudolphi I Romanorum regis iterata omnium priuilegiorum a Romanis  imperatoribus sedi apostolice concessorum, necnon donationum ipsi de quibusdam prouinciis et urbibus factarum confirmatio. Datum uienne anno Domini 1278, XIu Kal. Febr., regni nostri anno u.« Attamen in isto diplomate, quod Raynaldus affert  ex archiuo molis Adriane exstat hec formula: »Recognoscendi, ratificandi, approbandi, innouandi, concedendi, et nichilominus de nouo donandi.« At quem eruditorum latet, Rudolphum plene adhesisse instructioni, seu forme sibi a Nicolao III prescripte? . Rem pontifex conceptis uerbis expressit: »Ad omnem scrupulum remouendum, prout melius ualet, et efficacius intelligi de nouo concedimus, conferimus, et donamus.« Stephanus  etiam Iu et Paschalis I Romam cum eius ducatu, patrimonia, et alia iura Diplomate Ludouici Pii comprehendi uoluere, ut scilicet ualidiori niterentur presidio: at Ludouicum donasse quidpiam sancte sedi non inuenietur. Optima igitur consilia pontificum prepostere accipientur, ut falsis omnia opinionibus impleantur? Consulatur historia. Historia autem? Imo uero ipse Rudolphus  audiatur: »Uniuersa, et singula, que a nobis hactenus alma mater Ecclesia postulasse dinoscitur, tam per nuntios quam per litteras speciales, applauso beneuolo, et assensu gratuito liberaliter approbantes, in his et omnibus aliis concepimus apostolicis beneplacitis equanimiter conformare.« Ita uidelicet reponit pontificiis litteris  Nicolai III datis statim  atque ad Petri Cathedram ascendit: »petitionem autem, inquit, super eiusdem Ecclesie terris, ac specialiter exarchatu Rauenne ac Pentapoli regali excellentie toties inculcatam, absque ulteriori procrastinatione rogamus et petimus efficacis executionis promptitudine adimpleri.« At que latius toto opere exponuntur, complectar breui. Apostolica sedes quidquid titulo donationis possidet  Pippino, et Carolo Francorum regibus; Carolo eidem  Augusto; Ottoni Magno; Henrico et Mathildi acceptum refert. Augustis ceteris confirmationem duntaxat donationum, atque omnium iurium debet: tametsi ea confirmatio, cum necessaria esset ad imperiale diadema obtinendum, multoties illusoria fuit.  Quod de Rudolphi regis Romanorum confirmatione nullatenus dici potest.

XLuII. Regis, inquam, Romanorum: nam singulare id quidem est, Rudolphum regia tantum dignitate conspicuum ditiones et iura sancte sedis diplomate confirmasse: quantumuis iampridem moris esset, ut rex Romanorum a Romano pontifice confirmatus imperialem fere semper coronam assequeretur: quamobrem rex Romanorum futurus imperator dicebatur. Namque iuramenta eorumdem regum, queis pollicebantur pre aliis, se diplomate roboraturos, uindicaturosque Ecclesie bona, facile inuenientur, at ante Rudolphi diploma aliud nullum occurret eius simile. Animaduerti tamen oportet formulam in diplomatibus illius contentam apud Raynaldum  que sic se habet: »Postquam Romam ad recipiendam unctionem, coronationem, seu imperiale diadema peruenerimus, ipsaque perceperimus, premissa omnia et singula innouabimus, seu de nouo faciemus.« Pre aliis uero attendenda illa, quam Rudolphus iuxta instructionem Nicolai III apposuit diplomati, quo precedentia confirmantur, quodque supremum locum sibi uindicat inter monumenta a nobis edita: »perceperimus, infra octo dies premissa omnia et singula innouabimus, et de nouo integre ac plenarie faciemus.« Ea siquidem morem suo loco expendendum continet, dandi diplomatis infra octo dies a suscepto imperiali diademate, qui deinceps obtinuit, ut docet liber Sacr. Rit. a Clem. u  an. 1311, et ab Innocentio uI an. 1355 laudatus  et expressius littere Henrici uII ad Clem. u ap. Raynald.  que habent: »De supradictis omnibus infra octo dies nostras patentes dabimus litteras quadruplicatas harum seriem continentes.« Quamobrem in Ceremoniali Edito amplissimum iusiurandum reperitur omnia complectens in genere: at de diplomate in actu coronationis legi olim solito, ut testatur panegyrista Berengarii, altum siletur. Hactenus de monumentis, que singula fusiori calamo expendentur in dissertationibus, atque iura omnia sancto Petro et sancte sedi, iisdem facem preferentibus, uindicabuntur.

XLuIII. Pauca nunc subiungam ex Codice Albini,  de quo supra . Collectio illa breuis ex Bibliothece Lateranensis tomis carticiis, quam Cencii liber censuum presefert, in Codice Albini, qui est antiquior Cencio, plenior, ualdeque accuratior legitur. Eademque pertinet ad Gregorii uII etatem, ut patet ex monumentorum penultimo ibi existente: nam eorum collector ita de eodem loquitur: »Ex synodo habita in Dalmatia a legatis uII pape Gregorii scilicet a Zebizone tunc monasterii sanctorum Bonifacii et Alexii abbate, nunc uero Cesenate episcopo, necnon a Folcuino Forosimpronii episcopo. Que synodus habetur in archiuo sacri palatii Lateranensis. In nomine Domini, etc. A. Dom. Inc. MLXXuI. ind. XIu, etc.« Gebizo enim legatus in Dalmatiam missus 1075, octauo post anno, scilicet 1083, fit episcopus  Cesenas, et paulo post cardinalis. In uetustissima igitur ista collectione, que preteritorum temporum documenta continet, pre aliis legitur: »Item in quodam tomo carticio, qui est in cartulario iuxta Palladium, legitur papa Benedictus locasse ciuitatem et comitatum Suanensem cum castellis et uillis, et cum omnibus suis pertinentiis: et ciuitatem, et comitatum Rosellensem cum uillis et castellis, et suis pertinentiis, et districto et placito, et cum omni datione, et redditu suo. Prestat unaqueque ciuitas LX sol. Item in alio tomo eiusdem cartularii legitur uII papa Bonifacius locasse castellum Petram Pertusam, etc.« Profecto si ordo temporum seruaretur, Benedictum III, seu Iu seculo nono exeunte crediderim; etenim u, et uI sequentis seculi, dum Tusculani  comites potiebantur rerum, de ciuitatibus istis disponere non potuerunt. At ponamus Benedictum uIII, uel etiam IX, sub initia seculi XI locauisse eas ciuitates: Tuscie igitur Langobardorum ciuitates ultime a Carolo Magno concesse Adriano et successoribus, pleni iuris erant sancte sedis id temporis. Itaque re inexplorata de iis loqui uidebimus annalistam Italum. Nonne ab eodem tres insule Corsica, Sardinia, et Sicilia, que continuo post Rosellas recensentur in eadem donatione a Ludouico eius filio, iniuste uocantur in dubium?

 XLIX. At enimuero, ut Siciliam preteream, de qua opportunius in sequentibus dicendum erit, in laudato Codice hi census antiqui memorantur in Sardinia: »Iudex Calaritanus II lib. argenti pro censu. Archiep. Calaritanus uI lib. arg. Episcopus Dolien. II lib. Episcopus Sulcitanus II lib. Episcopus Barbarie II lib. Ecclesia sancti Saturnini II lib. Iudex Arboren. II lib. Archiep. Arboren. uI lib. Episcopus sancti Petri de Teralba II lib. Episcopus de Osello II lib. Ep. sancti Iusti II lib. Iudex Turritanus II lib. Archiep. Turritan. uI lib. Episc. de Pragi II lib. Episc. de Ampuri II lib. Episc. de Serra II lib. Episcopus de Chisarpo II lib. Episc. de Castro II lib. Episc. Ozano II, lib. Episc. de Bosea duas lib. Abbas de Sacaria II lib. Abbas de Plaiano II lib. Abbas de  Thergo II lib. Prior de Saluenero I lib. Summa horum omnium continetur in LIX libris argenti.« Iudicatum Galluri uides hic deesse, quem scilicet apud Cencium inuenies. At Codex Albinianus census antiquiores Cencio exhibet. Idcirco qui postea impositi, seorsim enumerantur, nec de Iudice Galluri ulla fit mentio: »In Arborea Ecclesia sancti Thome cum omnibus suis bonis pro censu III bisant. omni anno Ecclesia S . . . . . que dicitur Cania II sol. exigusin. singulis annis.« Hec Arborensis Iudicatus appendix ap. Cencium occurrit coniunctim cum reliquis censibus. Hinc uero quis non uidet Sardiniam iuris fuisse sancte sedis? De Corsica idem constat ex Codice Albini longe etiam luculentius. Continuo enim post Sardiniam, hec tradit: »De Corsica: Corsicam  concessit papa Innocentius Ianue sub annuo censu unius libre auri. Et exinde priuilegium ei fecit.« Apud Muratorium  qui Cencii librum edidisse gloriatur, et eumdem omnino alium, et additionibus plenum uulgauit, hic locus ita legitur: »Consules Ianuenses unam libram auri pro dimidia Corsica, quam concessit eis papa Innocentius, et tam consules, quam populus, debent facere fidelitatem Romano pontifici, quando ab eo requisiti fuerint, prout in eorum priuilegio continetur.«

L. Nec soli Innocentio II, Ianuenses Corsicam tunc referebant acceptam, uerum etiam quinque aliis pontificibus Innocentii successoribus, uidelicet Alexandro III, Clementi, Celestino, Innocentio, et Honorio pariter tertiis, horum postremo id testante ap. Raynald.  : »Ad exemplar, inquit, tam ipsius Innocentii, quam fel. rec. Alexandri, Clementis, Celestini, et Innocentii predecessor. nostror . . . . Ad hec Ianuensi ciuitati medietatem insule Corsice ad exemplar eorumdem predecessor. nostror. concedimus: ita scilicet, ut nobis nostrisque successoribus Ianuensis populus, cum exinde fuerit requisitus, fidelitatem iuret, et pro pensione unam libram auri singulis annis nobis, et successoribus nostris exsoluat.« Hec in antecessum memorasse non erit inutile.





PRAEFATIO GRETSERI.

 Faueto, amice lector; bonam sceuam, si catholicus es, tibi apporto; si nouator, magnum forsitan malum tibi afferri arbitraberis. Utcunque sit, en tibi indiculum, quot cuiusque pontificum epistole in hoc uolumine insint: Gregorii III, 2; Stephani III, 8; Zacarie 1; Pauli I, 32, quamuis una ex istis scripta sit ad Pipinum communi nomine senatus et populi Romani; Stephani Iu, 5; Adriani I, 49, licet una ex istis communi cleri nomine ad Carolum Magnum data sit; Constantini antipape 2. Quarum omnium summam centuriam efficeret, si una adhuc epistola accessisset. Ex quibus septene forsan, aut non multo plures leguntur iam, partim tomo IX Annalium illustrissimi Baronii, partim Centuria uIII Magdeburgensium, cap. 9, quas preterire nefas duxi, ob  reuerentiam Caroli Magni; quis enim seiungat quas tantus monarcha uno in uolumine copulari uoluit? Neque tamen in hac sylloge ratio temporis admodum accurate seruata est; nam epistola Zacarie pontificis interiicitur epistolis Stephani III, cum tamen certum sit Zacariam Stephano priorem fuisse. Constantini etiam pseudo-pontificis gemine epistole inter Paulum et Stephanum Iu locum obtinere deberent, cum Constantinus post Pauli obitum cathedram apostolicam inuaserit; et tamen ad calcem libri reiecte sunt; qui neophytus appellatur, quia laicus cum esset, et omnis penitus clericalis consecrationis expers, a turbulentis quibusdam ad supremum hoc apostolici officii culmen, nefaria temeritate euectus est, successu parum prospero; uix enim annum  unumque mensem in hac tam excelsa specula consederat, et ecce ruina atque in imum precipitatio. Qua de re legi potest Baronius tom. IX, anno Redemptoris 768.

Sed ut ad epistolas Pauli pontificis accedamus, Centuriatores Cent. uIII, cap. 10, scripta huius pontificis recensentes, ita scribunt, uel potius calumniantur: »Pontificii collectores tomorum Conciliorum uidentur consulto epistolas Stephani II et Pauli, Stephani III, Constantini et Adriani omisisse: ne pontificum artes et fraudes in Francis dementandis, et iniuste occupandis bonis imperii, patefierent.«

Ceterum hanc putidam criminationem unus, omnium loco et nomine, satis superque refellit illustrissimus  Baronius, flebili illa sua threnodia, quam texuit ad annum Christi 767, eo quod pontificis huius Pauli epistolas adipisci non potuerit; ut taceam similem lamentationem ob epistolas Adriani pontificis ad Carolum Magnum non repertas; quarum omissione existimabat Annales suo preclarissimo ornamento carere. Accipe, lector, ipsius prestantissimi cardinalis uerba, et iudica num Pontificii de industria huiusmodi epistolas oppresserint.

»De Pauli rebus gestis opulentiorem tibi apposuissemus  mensam, si epistolas ab eo scriptas ad Pipinum Francorum regem, et alios, reperire potuissemus, quarum duntaxat argumenta summatim perstricta et recensita uidimus a Panuino in uitis Romanorum pontificum, easque integras haberi in uaticana bibliotheca testatur: uerum easdem diu quesitas minime inuenire ualuimus, ut eas uel furto, uel alio aliquo modo inde sublatas existimemus. Ceterum nichil est, quod eius fides possit in suspicionem adduci, cum et earumdem totidem numero argumenta pariter recitent nouatores, qui pertesi prolixitatem atque multiplicitatem pariter, sed magis ueritatem, non ipsas integras, sed ipsarum argumenta tantummodo edidere: que si non simul congeste, sed per annos singulos, quibus sunt date, digeste  fuissent, non fastidium, uel nauseam legentibus attulissent, sed maximam uoluptatem; ut pote, quod ex eis epistolaris historia, que ceteris ueritate et sinceritate prestat, ignota hactenus, fuisset egregie concinnata: quod, nec tu negaueris, cum earumdem argumenta perlegeris, que hic tibi subiicimus, ne ieiunum penitus dimittamus, quem opipara mensa , excipere non conceditur. Sed et ex his quoque intelligat, et fateatur, licet inuitus, quam bene et optime de ecclesiasticis antiquitatibus mereatur, qui non fragmenta, uel argumenta reddat epistolarum, sed ipsas integras edat, non amplius perituras, cum sic earum perpetuitati bene consulat, dum eas in archiuo recondens, consecransque immortalitati, conseruet posteris integras.«

 Posthec idem Baronius uiginti nouem epistolarum Pauli summaria, seu periochas recenset ex Onuphrio; quod et a Centuriatoribus factum, licet ipsi uiginti septem solummodo epistolarum synopsin afferant; et preter has, trium aliarum ad Carolum et Carolomannum meminerint, insuper etiam epistole ad cunctum exercitum regni Francorum. Quas omnes in hac editione lector inueniet. Maximam certe reprehensionem merentur Centuriatores, qui cum, ut palam scribunt, triginta et unam huius pontificis epistolas manuscriptas accepissent, ne unam quidem suis Centuriis inseruerunt, cum tamen aliorum quorumdam pontificum epistolas, et quidem satis prolixas, recitare haud grauati fuerint. Forsan timebant  ne lectores ex lectione tot epistolarum, quas pontifices ad Pipinum et alios Francorum principes dederunt, nimis aperte intelligerent, quanto in pretio Sedes apostolica summis principibus fuerit, Lutherumque cum suis in pontifices Romanos diabolicis conuiciis exsecrari inciperent. Nobis certe illud, quod summo uiro Baronio negatum est, non bona fortuna, sed diuina prouidentia obtulit; nempe Pauli pontificis triginta duas epistolas, utinam emendatiores. Nam codex membranaceus, quo usi sumus, uetustus  quidem est, et satis uetusto charactere exaratus, sed uitiosissime, ita ut minor forsan labor esset stabulum Augie expurgare, quam omnia exemplaris huius menda tollere, que emendet, qui in meliorem Codicem inciderit; nos interim arbitrati sumus, satius esse Pauli pontificis epistolas, qualicunque modo, in luce uersari, quam diutius in tenebris delitescere et obsolescere. Quod etiam de epistolis Adriani pontificis intellectum uolo.

Ut porro lector sciat que epistola cui summario apud Baronium et Centuriatores respondeat, id ad quamlibet epistolam annotauimus, ut et in Adriani epistolis factum: quarum magno desiderio tenebatur illustrissimus cardinalis Baronius, ut ex hac eius oratione apparet tom. IX Annalium, anno redemptoris  795, n. 1, ubi de Actis Adriani hec subiecit: »Fuissent tanta ista copiosiore atque luculentiore stylo narranda, et non ferreo, eoque obducto rubigine detruncata, nimiaque breuitate decurtata potius, quam declarata, posteritati tradenda. Sed accessit ad damnum, quod cum quadraginta quatuor eiusdem pontificis Adriani epistolas uaticana bibliotheca possideret, ex quibus locupletanda fuisset historia; illis deperditis, earumdem fuerint tantummodo argumenta relicta, summatim elicita, quorum haustu maiorem sibi sitim lector accendat, ad fontem anhelans, non sine spe, ut aliquando, si quis est earumdem bone fidei possessor, easdem in lucem prodat, que suis singule locis reddantur.«

Ecce, quod uir summus cupide desiderabat, id iam  prestamus, et plures etiam, quam 44 huius tanti pontificis epistolas euulgamus; quas etiam Centuriatores uidisse uidentur. Nam Centur. uIII, cap. 10, ita scribunt: »Accepimus Adriani 44 epistolas manuscriptas ad Carolum Magnum, quarum argumenta indicare opere pretium duximus«; qui mox Summaria adducunt, ut et postea a Baronio factum; sed alio ordine epistolarum, quam in manuscripto Codice, quem nos secuti sumus, inueniatur, ut intelliges ex numero periocharum, quem ex Baronio et Centuriatoribus ad singulas epistolas ascripsimus; ut iam antea monui.

Quanquam animaduerto, Centuriarum artifices in his periochis seu recitandis, seu conficiendis, haud  satis bona fide uersatos esse. Baronius dicit, se illas exscripsisse ex Onuphrii Panuini de uitis pontificum historia, que in uaticana bibliotheca asseruetur. Unde Centuriatores? Ipsi silent; sed res ipsa loquitur, eos, aut eumdem Onuphrianum Codicem uidisse , tanta est argumentorum, etiam in uerbis, utrinque similitudo et conuenientia; aut si forte epistolas integras adepti erant, ut certe adepti uidentur, synopses illas epistolis prefixas in antiquo exemplari reperisse, ut fortassis Onuphrius repererat; et, pro more suo, calumnias nonnullas interspersisse; ex quibus sunt iste: In summario secunde epistole Adriani: »Inuocationem sanctorum et primatum Ecclesie Romane  asserit.« In summario quarte: »Male citat dictum: Qui perseuerauerit usque in finem, saluus erit. Totus est pro inuocatione sanctorum et primatu.« In summario decime sexte: »Inuocationem sanctorum tradit. Gloriatur, quod Grecorum naues combusserit plurimas, etc.« In summario uigesime: »Uberrime benedictiones, uel potius adulationes, etc.« In summ. quadragesime tertie: »Totus est pro primatu. Multa scripture dicta congerit, nichil ad propositum pertinentia.« Denique in argumento epistole ad Egilam: »Abutitur sacre Scripture testimoniis.« Que omnia Centuriarum fabri de sycophantico suo pectore extuderunt, contra mentem eius, qui primus has periochas concinnauit.

Eiusdem sortis est et illud, quo contaminarunt  summarium sexte epistole Pauli pontificis: »Petit, ut ad se legatum suum mittat, per quem possit ei prodere Grecorum consilia et insidias.« Aegre scilicet his sectariis futurum erat, nisi ex Paulo proditorem facerent; substituto prodendi odioso uerbo, in uicem uerbi aperiendi, quo auctor summarii usus fuerat. At satis de Centuriatoribus.

Illud preterea te nosse uelim, mi lector, me ueteris orthographie non admodum superstitiosam rationem habuisse; quia fractus non illabetur orbis siue legas: inlustris, inluster, inlicite, inliciter, inretitus, inportabilis, inmensus, assumtus seu adsumtus, temptatio, adcresco, obtimates, obtimus, amminiculum, ammoneo, iocundus, iocunditas, dicio, suboles, conloqui, conlocutio, conroboro, conlaudo, obmisi,  cotidie, isdem; siue, ut nunc fert consuetudo: illustris, illicite, irretitus, importabilis, immensus, assumptus, tentatio, accresco, optimates, optimus, adminiculum, admoneo, iucundus, iucunditas, ditio, soboles, colloqui, collocutio, corroboro, collaudo, omisi, quotidie, idem.

Neque quidquam cause est, cur quis pontificibus diem dicat ob uiolatas alicubi grammatice leges, incultumque orationis genus: nam epistole iste conscripte sunt iis temporibus, quibus Latina lingua in Italia, ob tot peregrinarum gentium immigrationem, ad exitium ruebat. Sed »quid officit, o queso , aut quam prestat intellectui tarditatem, utrumne quid leue,  an hirsuta cum asperitate promatur? Inflectatur, quod acui, an acuatur, quod oportebat inflecti? Aut qui minus id, quod dicitur, uerum est, si in numero peccetur, aut casu, prepositione, participio, coniunctione? Cum de rebus agitur ab ostentatione submotis, quid dicatur spectandum est, non quali cum amenitate dicatur; nec quid aures commulceat, sed quas afferat audientibus utilitates; alioqui necesse erit, ut abiiciamus ex usibus nostris quorumdam fructuum genera, quod cum spinis nascuntur, et purgamentis aliis; que nec alere nos possunt, nec tamen impediunt perfrui nos eo, quod principaliter antecedit, et saluberrimum nobis uoluit esse natura.«

Qui elegantiam, et orationis uenustatem querit, is  non huc, sed ad M. Tullii, Plinii, Mureti, et similium epistolas diuertat. Admodum autem his epistolis perfectius intelligendis lectio Anastasii bibliothecarii in Historia pontificum conducet; presertim, ubi de illis pontificibus agit, quorum in hoc uolumine monumenta uisuntur. Utitur enim eodem ferme dicendi charactere, et multa uel attingit, uel copiosius exponit, que in his itidem epistolis uel attinguntur, uel fusius exponuntur

Unum addo, et uerbis compendium facio. Epistolas  istas debes, candide lector, nobili et eruditissimo domino Sebastiano Tengnagel I. u. D. Cesaree bibliothece uienne prefecto, qui eas ad me publicandas humaniter misit. Quo beneficio omnes ecclesiastice historie et antiquitatis amantes arctissimo nexu sibi obstrinxit.

uale, mi lector, et si saluti tue consultum cupis, a sede apostolica ne discede; aut si discessisti, quamprimum reuertere.





CENNII TABULA DUPLEX EPISTOLARUM CODICIS CAROLINI CHRONOLOGICE DISPOSITARUM.

Chron.3234451537394

Cod.
GREG. III, pag. 1. 	
1 	I
2 	II
ZACHARIAE, p. 25. 	

u
STEPH. II, p. 27. 	
4 	X
5 	XI
6 	uII
7 	IX
8 	Iu
9 	uI
10 	III
11 	uIII
PAULI I, p. 114. 	
12 	XIII
13 	XXuII
14 	XXII
15 	XXXuI
16 	XXu
17 	XXIX
18 	Xu
19 	XXXIX
20 	XXI
21 	XXIII
22 	XLI

XXXuIII
24 	XXXI
25 	XXXIu
26 	XXuIII
27 	XXXuII
28 	XLII
29 	XuII
30 	XL
31 	XXXu
32 	XII
33 	XXX, XXXIII
34 	XuIII
35 	XLIII
36 	XXXII
37 	XX
38 	XXIu
39 	XIu
40 	XXuI
41 	XuI
42 	XIX
CONSTANTINI, p. 241. 	
43 	XCuIII

XCIX
STEPH. III, p. 259. 	
45 	XLuI
46 	XLIu
47 	XLuII
48 	XLuIII
49 	XLu
ADRIANI, p. 289. 	
50 	Lu

LIu
52 	LIII

LII
54 	LI
55 	LX
56 	LuIII
57 	LIX
58 	LXIII
59 	XLIX
60 	LXXIII
61 	L
62 	LXII
63 	LXu
64 	LuII
65 	LXIu
66 	LXI
67 	LXIX
68 	LXuIII
69 	XCu
70 	XCuI
71 	LuI
72 	LXXuI

LXXuIII
74 	LXX
75 	XCIII
76 	LXXu
77 	LXXIX
78 	LXXII
79 	LXXuII
80 	LXXIu
81 	LXuII
82 	XCuII
83 	LXXXIu
84 	XCI
85 	LXXX
86 	LXXXuII
87 	LXuI
88 	LXXXI
89 	XC
90 	XCII
91 	LXXXuIII
92 	LXXXuI
93 	LXXI

LXXXIII
95 	LXXXIX
96 	XCIu
97 	LXXXu
98 	LXXXII


Cod.uXXuIIXLIXLILuLXXuIIXCIX

Chron.
I 	1
II 	2
III 	10
Iu 	8

3
uI 	9
uII 	6
uIII 	11
IX 	7
X 	4
XI 	5
XII 	32
XIII 	12
XIu 	39
Xu 	18
XuI 	41
XuII 	29
XuIII 	34
XIX 	42
XX 	37
XXI 	20
XXII 	14
XXIII 	21
XXIu 	38
XXu 	16
XXuI 	40

13
XXuIII 	26
XXIX 	17
XXX 	33
XXXI 	24
XXXII 	36
XXXIII 	33
XXXIu 	25
XXXu 	31
XXXuI 	15
XXXuII 	27
XXXuIII 	23
XXXIX 	19
XL 	30
XLI 	22
XLII 	28
XLIII 	35
XLIu 	46
XLu 	49
XLuI 	45
XLuII 	47
XLuIII 	48

59
L 	61

54
LII 	53
LIII 	52
LIu 	51

50
LuI 	71
LuII 	64
LuIII 	56
LIX 	57
LX 	55
LXI 	66
LXII 	62
LXIII 	58
LXIu 	65
LXu 	63
LXuI 	87
LXuII 	81
LXuIII 	68
LXIX 	67
LXX 	74
LXXI 	93
LXXII 	78
LXXIII 	60
LXXIu 	80
LXXu 	76
LXXuI 	72

79
LXXuIII 	73
LXXIX 	77
LXXX 	85
LXXXI 	88
LXXXII 	98
LXXXIII 	94
LXXXIu 	83
LXXXu 	97
LXXXuI 	92
LXXXuII 	86
LXXXuIII 	91
LXXXIX 	95
XC 	89
XCI 	84
XCII 	90
XCIII 	75
XCIu 	96
XCu 	69
XCuI 	70
XCuII 	82
XuIII 	43

44




[EPISTOLAE PONTIFICUM ROMANORUM.]





[INSCRIPTIO CODICIS.]
[1Kb] [Figure: [Inscriptio] 1Kb] [a 2Kb]

REGNANTE IN PERPETUUM DOMINO ET SALuATORE NOSTRO IESU CHRISTO. ANNO INCARNATIONIS EIUSDEM DOMINI NOSTRI DCCXCI. CAROLUS EXCELLENTISSIMUS ET A DEO ELECTUS REX FRANCORUM ET LANGOBARDORUM AC PATRICIUS ROMANORUM, ANNO FELICISSIMO REGNI IPSIUS XXIII, DIuINO NUTU INSPIRATUS, SICUT ANTE OMNES QUI ANTE EUM FUERUNT, SAPIENTIA ET PRUDENTIA EMINET, ITA IN HOC OPERE UTILISSIMUM SUI OPERIS INSTRUXIT INGENIUM, UT UNIuERSAS EPISTOLAS QUAE TEMPORE BONAE MEMORIAE DOMNI CAROLI AuI SUI, NECNON ET GLORIOSI GENITORIS SUI PIPPINI, SUISQUE TEMPORIBUS DE SUMMA SEDE APOSTOLICA, BEATI PETRI APOSTOLORUM PRINCIPIS, SEU ETIAM DE IMPERIO AD EOS DIRECTAE ESSE NOSCUNTUR, EO QUOD NIMIA uETUSTATE ET PER INCURIAM IAM EX PARTE DIRUTAS ATQUE DELETAS CONSPEXERAT, DENUO [b 1Kb] MEMORABILIBUS, MEMBRANIS SUMMO CUM CERTAMINE RENOuARE AC RESCRIBERE DECREuIT.

INCIPIENS IGITUR, UT SUPRA DIXIMUS, A PRINCIPATU PRAEFATI PRINCIPIS CAROLI AuI SUI, USQUE PRAESENS TEMPUS, ITA OMNIA EXARANS, UT NULLUM PENITUS TESTIMONIUM SANCTAE ECCLESIAE PROFUTURUM SUIS DEESSE SUCCESSORIBUS uIDEATUR, UT SCRIPTUM EST: »SAPIENTIAM OMNIUM ANTIQUORUM EXQUIRET SAPIENS,« etc. [c 4Kb] .





[EPISTOLAE PONTIFICUM ROMANORUM.]





IN S. GREGORII III AD CAROLUM SUBREGULUM EPISTOLAS ADMONITIO.

I. Binas tantum litteras a Gregorio III datas esse ad Carolum Martellum in re trepida est certo certius. Primo siquidem ipse sanctus pontifex iterata uice ait se scribere Carolo subregulo: deinde huius nepos Carolus Magnus id confirmat binis istis duntaxat relatis in codicem, Carolus inquam, qui incipit »a principatu prefati principis Caroli aui sui  usque presens tempus  ita omnia exarans, ut  nullum penitus testimonium sancte Ecclesie profuturum suis deesse successoribus uideatur.« Idcirco et decretalem epistolam sancti Zacarie  et duas de erroribus Hispanorum  et de heresi Feliciana aliam  quia illa Pippino flagitante, iste se expetente date fuerant, recenseri uoluit, ne duabus quidem Constantini antipape neglectis  que ad patrem suum Pippinum scripte erant. Nihilominus Pagius, eumque secuti non pauci aliam epistolam a Gregorio datam esse contendunt et ordine et sententia precipuam, qua consulatum Carolo esse exhibitum iactant. Nituntur ii scilicet prima continuatione Fredegarii, quam proprio arbitratu interpretantur, Carolo autem insignem iniuriam inferunt, dum preteriisse illum putant epistolarum omnium, quas digessit, facile prestantissimam. Equidem fateor, nonnullas desiderari in codice, quarum in aliis mentio est 2 quia uidelicet »nullum penitus testimonium sancte Ecclesie  profuturum« continebant: attamen animaduertens unius, que pene contrita erat, argumentum satis amplum suppeditari  tametsi exemplum sit alterius , necnon proferri exempla duo eiusdem epistole  preterea uidens, nonnullas exstare, que Langobardorum arte periisse credebantur; in aliis dissimulari, et etiam contraria factis narrari, missorum, seu legatorum fidei rerum ueritate credita, illud affirmare nullus dubito, quod si epistola tanti momenti, que coniectando superiniicitur, data esset, aut ipsa exstaret, aut qualiscunque mentio eius fieret. At castum et integrum rei examen inanes coniecturas patefaciet.

II. Locum continuationis Fredegarii a Baronio, Cointio, aliisque aliter recitatum, ex ms. cod. protulit etiam Ruinartius in sua recensione Operum sancti Gregorii Turonensis. Idemque est, qui recentioribus usuuenit ad tantas historie pontificie tenebras offundendas.  uerba autem eius continuationis  sunt huiusmodi: »Eo enim tempore bis a Roma sede sancti Petri apostoli beatus papa Gregorius claues uenerandi sepulcri cum uinculis sancti Petri, et muneribus magnis et infinitis legationem, quod antea nullis auditis, aut uisis temporibus fuit, memorato principi destinauit. Eo pacto patrato, ut a partibus imperatoris recederet, et Romanum consulatum prefato principi Carolo sanciret. Ipse itaque princeps mirifico ac magnifico honore ipsam legationem recepit, munera pretiosa contulit, atque cum magnis premiis cum suis sodalibus missis Grimonem abbatem Corbeiensis monasterii, et Sigibertum reclusum basilice sancti Dionysii martyris Romam ad limina sancti Petri, et sancti Pauli destinauit.« Falsas Cointii opiniones Pagio etiam notas  Ruinartius amplectitur; nichilominus binas duntaxat litteras admittit: »Epistolas, ait, duas eadem occasione Carolo scripsit, que ad nos usque peruenerunt.«

 III. Ad eius uero continuationis locum quod attinet, notat Aimoini lectionem esse: »Ecclesiam a Langobardorum tyrannide liberaret. . . . . a partibus Langobardorum recederet ac Romanum consultum prefatus princeps Carolus sanciret .« Et Pagius fatetur quod uariant omnes editiones. Preterea monet Ruinartius  laudatus in cod. Broheriano ms. legi »Romano consulto:« Sed quod maxime attendi uelim, tam ipse ut uariantem hanc tueatur, quam Pagius ut deprauatam illam lectionem continuatoris 3 astruat, teste utuntur Annalista Metensi, qui ceteroqui ab illo euo distat annis centum sexaginta, et sua fortasse mutuatus est ex eodem fonte. Utcunque autem sit, uerba eius audienda: »Epistolam quoque, inquit, decreto Romanorum principum sibi predictus presul Gregorius miserat, quod sese populus Romanus, relicta imperatoris dominatione, ad suam defensionem, et inuictam clementiam committere uoluisset.« Quod si Romani, Augustorum Orientis reiecta dominatione, patrocinium ac defensionem querere deliberauerant ab eo Francorum principe, penes quem erat summa rerum, et cuius potentie fama omnium sermonibus celebrabatur; etiamsi noua hec epistola admitteretur, nullum inde presidium consulatus acciperet Quis enim non uidet, allatis iis uerbis luculentissime  decretum, seu consultum Romanorum describi, nulla consulatus mentione facta? Quamuis autem Ruinartius Annaliste huius sententia lectionem suam astruat, contra pretensum consulatum, qua tamen meminit Gregorii epistole, cuius ne minimum quidem indicium prebetur a continuatore Fredegarii, ab eo recedit, nec plures, quam duas a Gregorio epistolas esse datas, que hodieque exstant, decernit. Nec facile assequor, cur Pagius uia eadem, qua equalis suus Ruinartius, incedens  ab erudito uiro dissenserit de epistolarum numero. Errores siquidem, quos ipse, aliique obuiis ulnis amplexi sunt, non noue huic epistole, sed Fredegarii continuationi referuntur accepti: ibi enim uni legationi nunquam antea uise in eo regno tribuuntur.

Iu. Utcunque sit, ex Fredegarii continuatione nuper allata Pagius, et reliqui non infime note scriptores  tria potissimum argumenta eliciunt perspicue falsa. Ea sunt claues confessionis sancti Petri misse ad regnum, pactum patratum cum Carolo ut a partibus imperatoris recederet, et Romanus consulatus eidem exhibitus. Ad primum quod attinet, Pagius et ceteri eum sequentes, legunt, ad regnum direximus, in prima Gregorii epistola certa: at Pagius, ceterique omnes hallucinantur. uera enim lectio codicis uindobonensis est ad rogum, frequentissimum etate illa uocabulum pro libello supplici, ut ostendam in notis. Codex hic ipse alia non utitur phrasi , ubi Grimoaldum ait a Beneuentanis expetitum ducem post mortem Arichis patris sui, »rogum emisimus ut penitus eum ducem consequenter susciperemus.« Qua super re ridenda est Pagii interpretatio, qui robam oscitanter, aut somniculose legit . uerba ipsa proferam ne 4 dicar ueritati fucum facere: »Erat roba laxior uestis olim regibus, episcopis, aliisque in usu, ut uidere est in Glossario Ducangii:« Pretereo, nullum robe exemplum  a Ducangio afferri, quod citra annum millesimum non sit petitum; roga et rogus eiusdem significationis eidem sunt; ipsamque epistolam 88 cod. Carolini rei testem adhibet, quod non facit in roba. At si Pagii sententia ridenda est, quid de Muratorii parum equa in sancte sedis dominium uoluntate dicendum erit? Codicem is Carolinum edidit ex recensione Lambecii , et in Gregorii III epistola legit rogum pro regnum; nichilominus et in Annalibus Italicis, et alibi regnum prefracte sustinuit. Id uero est fiducia nominis uulgus decipere, non historiam caste scribere.

u. Alterum argumentum est, ut Carolus »a parte imperatoris recederet.« Quasi uero nouisset unquam imperatores Orientis; et non potius amicitia, et federe iunctus esset cum Liutprando Langobardorum rege imperatoribus infensissimo. Teste utar Paulo diacono sue gentis rerum non ignaro: »Carolus princeps Francorum Pippinum filium suum ad Liutprandum  direxit, ut eius, iuxta morem, capillum susciperet. Qui eius cesariem incidens, ei pater effectus est.« Id factum an. 735. Post biennium uero, annuo circiter spatio ante Gregorii epistolam »legatos cum muneribus ad Liutprandum regem mittens, ab eo contra Saracenos auxilium poposcit. Quod nichil moratus cum omni Langobardorum exercitu in eius adiutorium properauit. Quo comperto gens Saracenorum ab illis regionibus aufugit. Liutprandus uero cum omni suo exercitu ad Italiam rediit .« Que Baronius reputans  Carolumque excusans quod contra Langobardos arma non sumpserit: »Cui par erat, inquit, nisi aduersus Romanam Ecclesiam militasset  ut ille fecerat, suo exercitu presto esse.« Bona igitur cum uenia Pagii codex ille, quo utebatur Aimoini continuator, consentiente etiam illo, quem Annalista Metensis adhibuit, preferendus est edito per Ruinartium, aliisque similiter deprauatis, legendumque, »a partibus Langobardorum recederet.«

 uI. Tertium denique argumentum de exhibito consulatu longe aliis prestat leuitate sua. Et uero umbratilis ista dignitas reipublice ueteris, que Augusti ac successorum euo temporibus potius digerendis per annos, quam rebus agendis continuata uidetur; unde et postconsulatus nota excogitata per quartum Ecclesie seculum chronologie presidio, ista inquam dignitas octauo seculo nobilitatem tantum generis presignabat. 5 Quamobrem haud tanti erat, ut Francorum principi rerum gestarum gloria celeberrimo lenocinaretur, aduersus Langobardorum regem federe, et amicitia coniunctissimum. Exempla id confirmantia suppetunt ex uariis uitarum pontificum scriptoribus Anastasii nomine passim laudatis. Ac primo uixdum Roma et eius ducatus ab impietate Grecorum desciuerunt, in concilio Gregorii III, anno 731, pro sacris imaginibus fedus initur, »nobilibus etiam consulibus, et reliquis christianis plebibus astantibus.« Deinde sub eodem pontifice plures consules  prelio capti apud Langobardos degebant, quos Liutprandus sancti Zacarie anno 742, id est triennio post legationem ad Carolum missam, restituit: »Leonem, Sergium, uictorem, et Agnellum consules predicto beatissimo redonauit uiro.«  Denique Adrianus tum puer, postea pontifex, a propinquo suo »Theodato dudum consule et duce« per eadem tempora educatus, cum rerum potitus est, legationem Carolo regi adornat, eque legatorum, seu missorum numero sepe memorat  »Theodorum eminentissimum consulem, et ducem, nostrumque nepotem.« Eodemque pontifice  diem supremum obiit »Leoninus consul, et dux.«

uII. Ex dictis patet, quam labili nituntur fundamento opiniones eruditorum super deprauato continuatoris Fredegarii loco. Quem profecto illustrant una cum historia illius temporis, cuius nonnichil egomet alias res agens delibaui, Anastasiani codices mss.  Reg. Maz. et uterque Thuaneus, qui in editione regia, et Romana legi possunt. Referunt ii scilicet legationem Gregorii III, dum Liutprandus prope Romam castra haberet, perspicuis hisce uerbis: »ueniensque Romam, in campo Neronis tentoria tetendit, depredataque Campania, multos nobiles de Romanis more Longobardorum totondit, atque uestiuit: pro quo uir Dei undique dolore constrictus sacras claues ex confessione beati Petri apostoli accipiens, partibus Francie Carolo sagacissimo uiro, qui tunc regnum regebat Francorum, nauali itinere per missos suos direxit per Anastasium sanctissimum uirum episcopum, necnon et Sergium presbyterum postulandum a prefato excellentissimo Carolo, ut eos a tanta oppressione Longobardorum liberaret.« Num illustribus bis legatis oretenus Romanorum consultum commendarit; an potius illos iusserit enixe petere, ut Carolus Romanis opem ferret  lectori iudicandum  relinquo. Equidem uideo, tum hunc codicum Anastasii 6 locum, tum utramque epistolam Gregorii III testes esse uberrimos petite opis; consulatus autem, aut consulti mentionem fieri tantum in deprauato cod. Fredeg., et apud recentiores scriptores, qui tota uia errant hac in re, ut est demonstratum. Quare etiamsi consultum admittam, malim supinum uerbi consulo, quam decretum Romanorum intelligi.

uIII. Legatos pontificios magnis acceptos fuisse honoribus a Carolo, pretiosa munera iisdem data, que Romam ferrent, nobilemque aliam legationem adornatam esse pontifici, Fredegarii continuator affirmat, et prima Gregorii epistola ea munera conlata esse diui Petri basilice fidem facit. Opem uero allaturum se Romanis principem esse pollicitum et continuator idem silet, et littere pontificis nec promisisse, neque attulisse aperte docent. Ea propter aut doleamus occasionem minime opportunam mittendi legatos ad principem federe, atque amicitia iunctum cum hostibus sancte sedis necesse est; aut fateri  oportet, Carolum nouam, et nunquam antea in Francia uisam legationem tanto honore prosecutum esse, quod sibi apud suos magnum glorie incrementum accessisse cerneret, non autem quod, pontifici ut morem gereret, a Liutprando desciscere ullatenus uellet. Huius certe legatis, quos, consilio pontificis detecto, ad Carolum misit, benignas prebuisse aures liquet: nam Liutprando eiusque filio permisit, arma inferre sancte sedi, quod Gregorius dolens improperat . »Ut conspicimus, dum indultum a uobis eisdem regibus est motiones faciendi, quod eorum falsa suggestio plusquam nostra ueritas apud uos recepta est.« Quod longe aliud est, quam afflictis Ecclesie rebus opem ferre. Is nichilominus recensetur a Carolo Magno inter sue stirpis principes, qui sancte sedis defensionem susceperunt . Binis namque his litteris Gregorii sperantis opem deceptus est. Preterquam quod ut suos filios ad sancte sedis amorem pelliceret, satis erat Gregorii  duplex testimonium implorati ex Francia auxilii, tametsi nullum inde aduenerit.

IX. Nullum a Carolo Martello auxilium allatum esse sancte sedi, constanter omnes affirmant. Sed abutentes historia falsas rei causas promunt: egrotare tum Carolum aiunt, qui postmodum obierit diem suum; idcirco non potuisse, quam meditabatur, opem ferre, eam tamen demum aliquando a Pippino filio Caroli allatam esse. Ita annorum duodecim intercapedinem a Caroli morte ad latum a Pippino auxilium, tam multa, et tam magna que interim euenerunt, silentio pretereuntes, susque deque habent. Ad id prestandum una nituntur auctoritate scriptoris uite Stephani II 7 apud Anastasium, qui palam mentitur, quod sepe contingit in eo libro, cum aut recensentur res ualde remote, aut externe aliunde petuntur: contra uero ubi res presentes, aut domestice archiui presidio describuntur, nulla antiquitatis monumenta certiora ad nos uenisse, quam  que ibidem sunt fideliter adnotata, omnes norunt. Locus uite Stephani II est huiusmodi : »Quemadmodum predecessores eius bone memorie domnus Gregorius, et Gregorius alius, et domnus Zacarias beatissimi pontifices Carolo excellentissime memorie regi Francorum direxerunt, petentes sibi subueniri propter oppressiones, ac inuasiones, quas et ipsi in hac Romanorum prouincia a nefanda Langobardorum gente perpessi sunt.« Postrema hec uera sunt: omnes siquidem ii pontifices Langobardorum feritati fuerunt obnoxii. Falsum uero est Gregorium II de Francia quidquam cogitasse, quod et fatetur Fredegarii Continuator, dum Gregorii III legationem rem nouam appellat, atque antea inauditam. Falsum est Zacariam indidem auxilia quesisse, quod mox palam fiet. Denique falsum est Carolum Martellum fuisse regem Francorum, quem gentiles omnes scriptores maiorem domus, subregulum Gregorius III uocant.

X. Nihilominus falsa hec usque adeo arrident Pagio,  ut  affirmare non dubitet, quod Gregorius II »uel clam ad Carolum Martellum refugit, uel certe eius subsidium nulla missa legatione implorauit:« et alibi aduersus Petrum de Marca idem uehementius, atque uerbosius sustineat. Que post patriciatum, qui unum et idem illi est cum consulatu  Carolo Martello uindicat, nequidquam reclamantibus Gregorii III epistolis. Ratio autem, cur tum ipse, tum eruditi alii rem probabilem reddant, a duobus eius eui scriptoribus Paulo Diacono, et sepius laudato Continuatore Fredegarii presto est. Iste enim inter egritudinem ac mortem Caroli anno 741, compendiario inserit duas legationes; et quecunque inter pontificem et Carolum postea euenerunt, preterit: quare ansam dedit recentioribus, ut ad eumdem annum referrent, que annis pluribus acta esse et aliunde constat, et ipsa rerum series demonstrat. Perinde Paulus Diaconus  que multis acciderant annis non modo in unum conflans, sed etiam facta precedentia postponens, ut notauit cl. Blancus, confudit temporum ordinem; ita ut Trasamundi Spoleti ducis rebellionem, que huc plurimum facit, Liutprandi morbo, et Hildebrando in regni consortium uocato usque ab anno 736 preposuerit. Que res libertatem peperit recentioribus digerendi historiam 8 arbitratu suo. Quare Cointius auxilium Langobardorum petitum a Carolo contra Saracenos differt ad annum 739, contra Continuatoris Fredegarii auctoritatem »curriculo anni illius mense secundo:« namque Ruinartio, et Pagio plaudentibus interpretatur »anno post secundo.« Pagius autem res apud Anastasium diligenter consignatas temporum ratione habita, indictiones emendando protrahit, uterque ut annum 741 propius attingant, ac proinde Carolum morte preuentum opitulari non potuisse pontifici ratum faciant. Quamobrem historie quadriennalis chronotaxis stabilienda est: inde  enim litterarum Gregorii etas pendet, qua semel agnita recentiorum opiniones, siue hallucinationes detegentur.

XI. Annalista Fuldensis antiquitate et auctoritate aliis preferendus queis recentiores utuntur, mira breuiloquentia anno 738 ac sequentibus Caroli Martelli res gestas ita complectitur: »738, Carlus regionem Prouinciam ingressus Maurorum ducem, qui dudum Sarracenos per dolum inuitauerat, fugere compulit. 739, Carlus Prouinciam totam, et cuncta eius maritima loca sue ditioni subegit. 740, pax et quies regno Francorum per Carlum redditur ad tempus, Gothis superatis, Saxonibus et Fresonibus subactis, expulsis Sarracenis, Prouincialibus receptis. 741, Carlus anno ducatus sui 28, moritur Parisiis, et apud sanctum Dionysium sepelitur.« Postremi huius anni res fusiori calamo enarrantur in appendice ad Fredegarium. Etenim uermerie Carolus egrotasse dicitur; maiordomatum filiis diuisisse consilio suorum  optimatum expetito; Carisiacum postea se contulisse, nouisque signis in celo precedentibus mortuus esse. Et, quod maius, inter egrotationem et diuisionem administrationis regnorum insertum legitur quidquid Romano pontifici cum Carolo intercessit. Num recte, audiemus modo apud Anastasium, ubi res geste Gregorii seruata ratione temporum describuntur, tanto cum consensu epistolarum Gregorii, ut nil desiderari possit illustrius ad eorum temporum historiam comprobandam. Cum presertim illustris Zacagnus ex prestantissimo Cod. uat. alias Gregorii litteras ediderit, que lucem rebus addunt longe clariorem. In iis siquidem sermo est de quatuor urbibus a Liutprando inuasis in fine expeditionis anni 739, de cuius initio loquitur Gregorius III in utraque epistola ad Carolum. Ubi etiam de preteriti anni Langobardicis rebus, de auxiliis ex Francia nequidquam exspectatis, ac de muneribus diuo Petro missis a Carolo per suos legatos tam perspicua fit mentio; ut  annum innui 738 dubitari non possit. Sed audiamus res gestas Gregorii III apud Anastasium.

9 XII. Scriptor uite Zacarie  finem expeditionis an. 739 describens, »Dum, inquit, a predecessore eius bone memorie Gregorio papa, atque ab Stephano quondam patricio et duce, uel omni exercitu Romano predictus Trasimundus redditus non fuisset, obsessione facta pro eo ab eodem rege ablate sunt a Romano ducatu ciuitates quatuor, id est Ameria, Hortas, Polimartium et Blera, et sic isdem rex ad suum palatium est reuersus per mensem Augustum indict. uII.« Post hec Gregorius experientia edoctus non modo uanam spem esse auxiliorum a Carolo, sed huius consensu Langobardos intulisse maius damnum reipublice, alio se uertit. Fedus itaque iniit cum ducibus Spoleti ac Beneuenti, iunctisque copiis, de recuperandis mutua ope urbibus consilium habuit. Federatorum primus Trasamundus suis rebus omnibus receptis, »ingressus est Spoletum per mensem Decemb. ind. 8,« ut recte  Cod. Reg. Maz. et Thu., non ut uulgatus ead. indict., nam a Septembri mense fluebat octaua. Sequenti anno 740, ex pactis conuentis pugnandum erat pro sancta republica, ut quatuor ciuitates Trasamundi causa ablatas recuperaret. At Spoleti dux de retinendis suis, que receperat, serio cogitans, »noluit implere, prosequitur idem scriptor, que predicto pontifici, et patricio simul et Romanis promiserat, pro recolligendis quatuor ciuitatibus, que pro eo perierant, et aliis que spoponderat capitula.« Quamobrem pontifex hinc etiam irritas spes suas esse uidens, quas integri fere anni spatio aluerat, octobri mense legationem adornat ad Liutprandum eiusque filium consortem regni, ut precibus obtineret quod armis non poterat fedifragi ducis causa. Omnia patent ex indicatis litteris ab illustri Zacagno editis, quas integras referre lubet.

XIII. »Gregorius omnibus episcopis in Tuscia Langobardorum. Meminit fraterna Sanctitas uestra,  tempore ordinationis sue per chirographum, et sacramenti uinculum beato Petro principi apostolorum spopondisse, ut in emergentibus sancte eius Ecclesie totis uiribus elaboretis. Igitur quia presentes uiros Anastasium dilectum filium nostrum presbyterum, et Adeodatum regionarium subdiaconum nostros fideles ad obsecrandum, et Deo fauente obtinendum pro quatuor castris, que anno preterito beato Petro ablata sunt, ut restituantur a filiis nostris Liutprando, et Hilprando supplicare destinauimus. Ecce, dilectissimi fratres, tempus acceptabile, ut iuxta chirographum uestrum boni operis fructum beato Petro feratis. Cuius auctoritate uos hortamur in Domino, ut ad eosdem cum predictis filiis 10 nostris properetis, ut a Deo inspirati protectoribus eorum beatis principibus apostolorum Petro et Paulo eadem castra restituantur. Nam si, quod non credimus, distuleritis iter arripere propter Deum, ego quanquam imbecillis sim pre infirmitate corporis, iter arripiam  laboriosum, et uidebo, ne uestra negligentia uobis ad obligationem ex nodo pacti pertineat. Data Id Octob. ind. IX.« Re infecta Gregorius moritur sequenti anno die 27 Nouembris, eique quarto post die succedit sanctus Zacarias.

XIu. Statim atque summum locum est adeptus uir iste sanctissimus, legatione, ac presentia sua regem petit, exercitus Romani ope cum demeretur aduersus ducem fedifragum, quatuor ciuitates recuperat, singulas ipse adit, earumque possessionem init; deinde Romam reuersus debitas Deo gratias agendas pro tot beneficiis solemni supplicatione statuit. Omnia hec euenerunt, prefato auctore uite sancti Zacarie teste, indict. 10, id est inter Septembrem mensem anni 741 et Septembrem sequentis anni. Auctoritatem eius consensu omnes sequuntur. Hac tantum in re a ueritate abeunt, quod scriptoris uerba, »quas ipse ante biennium per obsessionem factam pro predicto Trasimundo duce Spoletino abstulerat ,« ad annum referunt 740, cum spectent ad Augustum mensem anni 739, luculente ab eodem notati per ind. 7 que mense illo adhuc fluebat. Quamuis enim menses aliquot biennium illud excederent, cum ineunte anno 742 Liutprandus restituit ciuitates, recte auctor ante biennium dixit, quod erat exactum; nam indictionum rationem habens, deque iis agens, que per decimam euenerunt, biennium intelligit octauam, et nonam, que effluxerant post ciuitatum inuasionem in fine septime. Contra uero si annus acciperetur 740 in octaue indictionis exitu, biennium non modo elapsum haud fuisset, restitutionis tempore; sed ne tum quidem, cum Pontifex confecto longo itinere, initaque possessione quatuor ciuitatum, redierat Romam, ac cetera omnia facta erant, que decime indictioni ascribuntur.

Xu. Hec Rome, et in eius ducatu acta sunt anno 738 et sequentibus. Neque attendi debent, qui suas ut opiniones tueantur, monumenta uetera per summam  licentiam mutando, et corrigendo, facta protrahunt, resque incredibiles pro certis affirmant. Gregorius igitur primam Carolo epistolam scripsit sub initia Langobardice incursionis anno 739, alteram paulo postquam Langobardi, propter Trasamundum, qui eorum iram metuens intra urbis menia se receperat, sancti Petri basilicam expilauerunt: utramque ante ablatas quatuor ciuitates in belli exitu, 11 quarum neutra meminit. Ipse epistole suam etatem produnt. Namque in prima Gregorius queritur Romani ducatus direptiones, rogatque Carolum, ut »post ipsorum regum ad propria reuersionem«, fidelem missum Romam dirigat, qui propriis oculis que illata fuerint damna conspiciat. In altera Petri basilicam expilatam esse dolet, indeque ablata munera ipsa, que Carolum misisse uidimus per suos legatos, superiori anno. Hinc autem per annos fere quatuordecim, cum Stephanus II opportunius atque utilius Francorum opem implorauit, nullo ex monumento ueterum, nullaque ex historia discimus eo pontifices  se uertisse. Attamen Gregorius idem III per biennii spatium superstes fuit, ac temporis fere tantumdem Carolus Martellus. Sanctus Zacarias annis decem et aliquot mensibus apostolicam sedem gubernans, eiusque iura acerrime uindicans, opportunam nactus occasionem spes sui predecessoris fallaces instaurandi, dum anno 748 pluribus discipline corrupte capitibus affluenter respondit, ne uerbum quidem fecit de sancte reipublice administratione. Ac demum Stephanus II primis sui pontificatus temporibus opem maximis in angustiis nullam a Francis efflagitauit.

XuI. Quin etiam idem Stephanus immanitate Aistulphi mirum in modum uexatus impium Copronymum fatigauit litteris, ut afflicte urbi opem ferret implorans. Et legatorum Constantinopoleos per suam operam repetentium res Exarchatus a rege Langobardorum, captata occasione iterum eo misit legatum suum cum litteris »deprecans imperialem clementiam,  ut iuxta quod ei sepius scripserat, cum exercitu ad tuendas has Italie partes modis omnibus adueniret, et de iniquitatis filii morsibus Romanam hanc urbem, uel cunctam Italiam prouinciam liberaret,« ut est apud Anastasium . Tam longe erat, ut Romani pontifices ante eum annum, qui erat 753, spem ullam in Francorum principibus collocassent, aut Rome eiusque ducatus dominationem a populis oblatam, et quinto iam ac uicesimo anno apud eos permanentem affectarent. Cum uero auxilii Grecorum spem omnem abiicere oportuit, impietate presertim Orientali de die in diem inualescente, tum demum Stephanus primum litteris, deinde presentia sua Francorum opem et quesiuit et obtinuit. Neque id symbolica oblatione regni, aut consulatus exhibitione, alioue argumento, quod recentioribus in mentem uenerit; sed uera patriciatus, seu protectionis ac defensionis Romane Ecclesie dignitate collata: quam esse indolem huiusmodi patriciatus,  passim inuenire erit in litteris huius Codicis, quo testis integrior desiderari non potest. Neque ante eum annum eiusmodi patriciatum Francorum principibus esse datum, 12 indidem constat. Et uero prime due de quibus agitur, a Gregorio III inscribuntur Carolo subregulo: Unica Zacarie  Pippino maiori domus. Prima Stephani II  inscribitur Pippino regi, quam dignitatem auctoritate Zacarie ante biennium adeptus erat. Relique Stephani eiusdem epistole date post reditum ex Francia, patricii titulum nunquam silent. Perinde est de aliis omnibus, que in Codicem relate sunt, aut Pippino aut filiis eius Carolo et Carolomanno inscribantur: et ipsi enim reges, et patricii ab Stephano fuerant designati, cum in Francia erat an. 753 et seq.

XuII. Iam uero monstrandum mihi est cur Marca, Pagius aliique tantopere studeant rem perspicue falsam asserere. Ii scilicet minime assecuti uidentur,  quod Romani pontifices, senatus populique uoluntate principes sancte reipublice, dominati erant Rome, et in eius ducatu per quinque et uiginti eos annos, qui inter defectionem Italie ab impiis Grecis, et Stephani II profectionem in Franciam intercesserunt. Quamobrem Rome, eiusque ducatus dominium donationis titulo, ut Exarchatus, niti arbitrantur; et quia donationem eiusmodi nullis in monumentis ueterum inueniunt, questionibus omnia implent. At quemadmodum de Caroli Martelli patriciatu disputantes longe a uero abierunt, ita coniectando, et ratiocinando de dominio Urbis, tota uia errant. Idcirco de tempore, et ratione pontificie dominationis, deque eius genere non una opinio est, sed una eaque generalis hallucinatio. Ad falsitatem opinionum retegendam compendiaria uia deberet incedi. Rogandi nimirum essent uiri illi cetera doctissimi: cur Pippini tempore, quem constat inter omnes Exarchatum tantummodo et Pentapolim concessisse sancte sedi, Paulus auxilium petit aduersus Grecos Exarchatui, et Rome  minitantes ? Cur Stephanus dux Neapolitanus promittit, se opem laturum eidem Pontifici, si Dominus Imperator mitteret aduersus Romam suos milites ? Cur Paulus idem eque appellat nostram Senogalliam ciuitatem Pentapolis a Pippino donatam ac nostrum Castrum ualentis in Campania Romana ? Cur idem pontifex de ciuitatibus Romani ducatus loquens in genere nostras semper appellat ? Cur Carolingiorum diplomata habent: »Sicut a predecessoribus uestris usque nunc in uestra potestate et ditione tenuistis et disposuistis ciuitatem Romanam cum ducatu suo ?« At prestat uetigia dominationis pontificie per idem quinque et uiginti annorum 13 spatium, qui Pippini donationem preiuerunt, patefacere.

 XuIII. Sub ipsa initia defectionis Romanorum a Grecis Gregorius II  Sutrium a Liutprando inuasam anno 728 recuperauit, »multis continuis scriptis atque commonitionibus ad regem missis,« ac denique »multis datis muneribus.« Nam »Langobardorum rex restituit atque donauit sanctis apostolis Petro et Paulo.« Per eadem tempora  »Exhilaratus dux Neapolis deceptus diabolica instigatione cum filio suo Adriano Campanie partes tenuit  seducens populum, ut obedirent imperatori, et occiderent pontificem.« Eadem luculentius enarrantur in Chronico Neapolitano apud cl. Pratillum  in hunc modum: »Dominus dux ad instigationem domini imperatoris Leonis iuit contra dominum papam et Romanos, et pugnauit cum eis. Durauit prelium a mane usque ad tertiam, et dux Exilaratus cum  Adriano eius filio et sequacibus fortissime et uiriliter diu pugnauit, licet propter multitudinem inimicorum fortunam belli nequiuerit tolerare: remansit occisus, sicut et Adrianus et alii partim interfecti partim captiui, et alii fugati. Et in ducatu electus fuit Theodorus . . . . . Alphanus secretarius domini imperatoris uenit Neapolim, et precepit quod non obediatur domino pape neque transmittatur ei pecunia sui redditus.« Patrimonii uidelicet Neapolitani, quod uicissim Campanum appellatur in regesto epistolarum sancti Gregorii Magni et per subdiaconum administrabatur.

XIX. Memoria hic obiter oportet repeti Theophanis testimonium , de patrimoniis Calabrie et Sicilie a Leone Isaurico redactis in publicum: »Patrimonia uero, inquit, que dicuntur sanctorum et corypheorum apostolorum, qui in ueteri Roma coluntur, tria nimirum cum medio auri talenta  eorum Ecclesiis  ab antiquo assignata et pensa, in publicum erarium conferri iussit.« Tale enim facinus aut eiusdem eui est, cum dux Thendorus patrimonii Neapolitani, seu Campani reditus ad Romanam Ecclesiam spectantes iubebatur inuadere, aut modico temporis interuallo ab eo distat . . . Suntque hec primeua iura, que nequidquam Carolus Magnus et Carolini omnes successores, necnon Ottones et sanctus Henricus diuo Petro et successoribus uindicare conati sunt; at demum Saracenis Grecos, illosque Normannis pellentibus per undecimum seculum ad Ecclesiam redierunt. Ad uestigia pontificie dominationis nunc redeo.

14 XX. Certam Romanorum defectionem iam uidimus sub Gregorio II, nec minus certum huius dominatum nouimus, dum et dux Neapolitanus, et secretarius impii Leonis, huic, non pontifici obediendum suadebant populis. At certissimum aliud uestigium suppetit ex facto Liutprandi regis, et  exarchi Eutychii; nam consilio inito decreuerunt, »ut congregatis exercitibus rex subiiceret duces Spoletanum, et Beneuentanum, et exarchus Romam«, ut est apud Anastasium. Roma igitur parebat tum Gregorio II et Romanis; quare Liutprandus saniori mente imbutus, suoque cum exercitu ex uicinia Rome discessurus, federato principi consulendum ratus, »obsecrauit pontificem, ut memoratum exarchum ad pacis concordiam suscipere dignaretur, ut et factum est .« Cumque is Rome moraretur, in Tuscia Romana, que pars ducatus erat, res nouas molitur quidam Petasius. Suas uires iungit pontifex cum exarcho, rebellionem opprimit, cesique Petasii caput Constantinopolim mittit, »et nec sic Romanis plenam gratiam largitus est imperator;« qui sancto Germano e sede patriarchali eiecto, uulgatisque edictis in sacras imagines effrenatius in dies sese gessit. Tum uero e uiuis abeunte Gregorio II, quem, Romanis ita uolentibus, egisse principem  uidimus, et uelut imperii reliquiarum economum, succedit Gregorius III, sanctamque rempublicam instituit: quare haud ipse solus tentat Leonem, et Constantinum filium consortem imperii; sed »et cuncta generalitas istius prouincie Italie similiter pro erigendis imaginibus supplicationum scripta unanimiter ad eosdem principes direxerunt «.

XXI. Equidem in Gregorio III luculentiora principatus indicia uideo: legatio enim, et epistole ad Carolum Martellum, de quibus diximus, supremum principem designant. At Gallesium ciuitatem a Langobardis recipiens, »in compage sancte reipublice, atque in corpore Christo dilecti exercitus Romani adnecti precepit .« Ea propter a ueritate aberraret, tum qui Romanorum defectionem ipsis ab initiis Grece impietatis in dubium uerteret; tum qui Gregorio saltem tertio absolutam dominationem assereret. Secus est de Zacaria, ut mox uidebimus;  prestantissimo siquidem omnium ciui, ac summo simul sacerdoti obsequium, ac reuerentiam prestare populi lapsu temporis insueuerant; deque pontificia dominatione euenit, quod de Octauiani imperio hac in eadem urbe euenisse compertum est. Id tantum discriminis pontificio cum Augusti dominatu intercessit; quod inhians hic imperio simulatione populos paulatim subdidit; at Romani pontifices spem semper alentes conuersionis 15 Orientalium, magis ut populis morem gererent, quam dominandi cupiditate summe rerum longo annorum spatio prefuerunt. Interim uero illecti iidem populi suauitate dominii, solum pontificem, tanquam principem coluerant.

XXII. Quin etiam externi principes pontificiam euidenter potestatem uenerati sunt, presertim Franci. Etenim Carolus Martellus Gregorii III, ut Fredegarii Continuator ait, »mirifico ac magnifico honore ipsam legationem recepit.« Et Pippinus Caroli filius regno inhians, Zacarie consilio, et auctoritate solium ascendit, quod historia omnis docet. Que quidem  facta, utut ad sacerdotii maiestatem referantur, magnum principatui attulerunt incrementum: Romanis enim tantus honor pontificis apud eos principes, subiectionem, quam ultro elegerant, gratiorem reddidit, ac sensim peperit regalis sacerdotii potestatem, cuius uestigia in sancto Zacaria, quo auctore Carolina stirps regnauit, perspicua sunt. Etenim Liutprandus, ubi quatuor ciuitates ab se ablatas restituit, non ut olim Sutrium, Gregorii II tempore, sanctis apostolis »Petro et Paulo;« sed »eidem sancto cum earum habitatoribus redonauit uiro:« quod etiam fecit, ut uidimus, de nobilibus consulibus prelio captis . Quod sane discrimen alicuius momenti est: neque enim ciuitates illas, et captiuos utrique apostolorum principi, ut Sutrium reddi: neque diuo Petro, cui eadem occasione restituta fuerunt patrimonia antiquioris inuasionis; neque »sancte reipublice,« cui Gregorius predecessor Zacarie Gallesium esse redditam propalam declarauit;  sed uni pontifici, aliquid plus, quam Ecclesie principatum designat, ipsum siquidem principem sancte reipublice luculenter ostendit. Rem docet scriptor idem apud Anastasium . Cum enim Eutychius exarchus Rauenne, que adhuc parebat imperio, Zacarie eiusdem opera, cum rege Langobardorum transegit de Cesene restitutione: Rex »duas partes territorii Cesene castri ad partem reipublice restituit. Tertiam uero partem de eodem castro sub obtentu retinuit, inito constituto, ut usque ad Kalendas Iunii dum eius missi a regia reuerterentur urbe, idem castrum et tertiam partem, quam pignoris causa detinebat, parti reipublice restitueret.«

XXIII. Hic uero animaduertendum puto, quod eque hallucinantur ii, qui reipublice nomine imperium significari negant atque illi qui sanctam rempublicam, Romam uidelicet, eiusque ducatum, nouo atque tunc temporis minus congruo nomine sacrum Romanum imperium interpretantur. Nam antequam  Exarchatus ipse, et Pentapolis sancte reipublice 16 per Pippini donationem accederent, nudo reipublice nomine eam ditionis imperii partem apud ipsum Anastasium indicari ex nuper laudato loco, compertum est. Reipublice pariter nudo nomine paulo antea  ducatum Romanum idem auctor nuncupauerat: »Et fuisset itineris longitudo per circuitum finium reipublice eundi usque ad Bleranam ciuitatem per partes Sutrine ciuitatis.« Quandoque etiam uidebimus in Codice hoc Carolino absolute rempublicam appellari ditionem ecclesiasticam post Exarchatus et Pentapolis accessionem. Nusquam uero Reipublice Romanorum, aut sancte Reipublice nomen, Ecclesiastice ditionis proprium, imperio tribui comperietur. Quare inutilis omnino est ea quesitio nominis, quo absolute adhibito principatus quisque designatur, et cum Romanorum, seu sancte additamento ecclesiasticus, aut pontificius tantummodo definitur. Serio autem reputanda mihi  uidetur agendi ratio: nam duplex fit restitutio rerum ab uno eodemque rege Langobardorum, uno eodemque Zacaria repetente. Nihilominus que multo plures sancte reipublice iuris erant, integre pontifici restituuntur; dux Clusinus cum tribus aliis uiris illustribus in eius obsequium mittuntur, qui singularum in possessionem ciuitatum eumdem mittant; nobiles captiui eidem redduntur. E contrario que iuris erant imperii ex parte tantummodo sunt restitute, tertia earum parte retenta pignori ad certum tempus, quoad cum Augusto per legatos de restitutione integra conueniretur. Quis hinc non uidet ditionis ecclesiastice principem haberi pontificem, et Exarchatus ab Eutychio administrati Constantinum Copronymum?

XXIu. Equidem non ignoro Adrianum pontificem hoc suis litteris  Constantino et Irene testatum esse: quod nempe utriusque Gregorii exemplo »Zacarias, et Stephanus, atque Paulus, et item Stephanus predecessores nostri sancti pontifices sepius auum et genitorem uestre  serenissime tranquillitatis pro statuendis ipsis imaginibus sacris deprecati sunt.« Preterea noui, quod Copronymus, utcunque impius, auditis que Zacarias intrepide gesserat pro Exarchatu, Artauasdo deuicto, ac sede imperii recuperata, »donationem in scriptis de duabus massis, que Nymphas et Normias appellantur, iuris exsitentes publici eidem sanctissimo ac beatissimo pape sancte Romane Ecclesie iure perpetuo direxit possidendas« . Quare et illud affirmare non dubito, quod uterque Gregorius, Zacarias, et Stephanus pontifices ab Adriano memorati ante annum 753 nunquam spem omnem deposuerunt, fore ut Greci resipiscerent, reciperentque populorum uoluntate urbem et eius ducatum, quod toties bello tentarant, 17 sed nequidquam. Interim autem et consensu populorum, et exterorum testimonio principum pontifices, preque iis Zacarias dominabantur in Urbe, et eius ducatu. Quod cum quinque minimum et uiginti annorum  spatio fecerint, nec ullus usquam ex Carolinis principibus reperiatur, qui huiusmodi dominationis titulum aliquatenus immutauerit: necessario fatendum est, pontifices ueros fuisse principes sancte reipublice potestate eorum sensim confirmata rebus prospere gestis; ita enim celitus ordinatum erat.

XXu. Omnia hec necessario premitti oportuit binis Gregorii III litteris; quippe quibus mirum in modum abusi sunt recentiores eruditi, ut falsas opiniones tuerentur. Eos profecto non latuit, documentum  aliud non suppetere toto eo temporis spatio quod Pippini donationem preiuit, quo pontificiam ordiantur ditionem beneficio regum Francie. Quapropter earum uno presidio utendum erat astruende rei. Quid igitur? Claues confessionis mitti solite ad uiros principes deuotionis ergo, in regni symbolum uerse. Legationi, quam precessisse epistolis non obscura indicia in iisdem sunt, ascriptum consultum Romanorum; consultum ipsum in consulatum transmutatum consulatus in patriciatum. Et quia littere ipse docent, petitam uere opem ex Francia a pontifice, sed minime impetratam; legatio et littere tractatusque omnis inter Gregorium et Carolum coarctanda sunt uisa in maximas angustias paucorum mensium anni 741, ut Caroli ualetudinem secuta mors Octobri mense, impedimento fuisse uideatur. Falsa omnia, ut abunde est demonstratum. Ac Francis quidem uiris clarissimis Petro de Marca, Cointio, Ruinartio, Pagio ueniam aliquam adhibendam esse censuerim, si maximis regum Francorum meritis in Romanam Ecclesiam,  istiusmodi etiam uoluntatem morte superueniente elusam, reclamante historia, non adiecissent. Nostris uero nuperrimis scriptoribus opiniones aperte falsas fouentibus, atque infinita commentatione onerantibus quid melius reponi potest, quam littere ipse Codicis Carolini, queis abutuntur?

XXuI. Et uero eedem preteriti non semel anni mentionem faciunt, Langobardos rescisse memorant petitum ex Francia auxilium: neque igitur ee possunt cum legatione coniungi, neque in mortem recte reiicitur causa opis non allate. Inscribuntur Carolo subregulo; sicut alie posteriores Zacarie Maiori domus Pippino; et alie Stephani II Pippino regi; tametsi nulla ex sequentibus patriciatum silet, postquam idem Stephanus dignitatem illam regi Francorum certo contulit. Ergo patricii dignitas ex interpretatione erei consulatus educta nuge sunt. 18 Denique eedem littere declarant, claues sancti Petri missas esse instar libelli supplicis, quo petita auxilia uelocius,  atque efficacius obtineri possent: quare regnum Rome  inepte excogitatur in sacris clauibus presertim a Muratorio, qui Codicis Carolini ex recensione Lambecii uariantes lectiones euulgans  pro ea uoce regnum, legit ediditque rogam. Perspicue omnia patebunt ex subiectis litteris.





I. 19 [a 1Kb] EPISTOLA GREGORII III [b 1Kb] PONTIFICIS [c 1Kb] AD CAROLUM MARTELLUM.


ARGUMENTUM.---Confirmata Romanorum defectione ab impiis Grecis, Langobardi perpetui eorum hostes insolentiores facti. Aduersum hos Gregorius  III insigni legatione Carolum Martellum mouere nititur. Re illi cognita, obtendentes rebellionem ducum Spoleti et Beneuenti, amici ac federati principis concessu Romanos affligunt. Pontifex ad Carolum datis litteris Ancardo direptionum et cedium oculato testi, auxilium flagitat, quod per legatos is promiserat; nonnulla eidem committit secreto enarranda: preproperam obtenturus opem, claues Confessionis sancti Petri, supplicis instar libelli, transmittit.

 Domno excellentissimo filio Carolo [a 1Kb] subregulo Gregorius papa.

Nimia fluctuamur tribulatione et lacryme die noctuque ab oculis nostris non deficiunt, quando conspicimus quotidie, et undique Ecclesiam sanctam Dei a suis, in quibus spes erat uindicandi, destitui filiis. Propterea coarctati dolore in gemitu et luctu consistimus, dum cernimus id, quod modicum remanserat preterito 20 [b 1Kb] anno, pro subsidio et alimento pauperum Christi seu luminariorum concinnatione, in partibus Rauennatium, nunc gladio et igni cuncta consumi a Luithprando et [c 1Kb] Hilprando regibus Langobardorum: sed in istis partibus Romanis mittentes plura exercita similia nobis fecerunt et faciunt, et omnes [d 1Kb] salas sancti Petri destruxerunt,  et peculia, que remanserant, abstulerunt; et nulla nobis apud te, excellentissime fili, refugium facientibus peruenit hactenus consolatio; sed ut conspicimus, dum indultum a uobis eisdem regibus est motiones faciendi, quod eorum falsa suggestio plusquam nostra ueritas apud uos recepta est; et timemus, ne tibi respiciat ad peccatum; quando nunc, ubi resident ipsi reges, ad exprobrationem nostram ita proferunt uerba, dicentes: Adueniat Carolus, apud quem refugium fecistis, et exercita Francorum, et si ualent, adiuuent uos, et eruant de manu nostra.

O quam insanabilis dolor pro his exprobrationibus in nostro retinetur pectore, dum tales ac tanti filii suam spiritualem matrem, sanctam Dei Ecclesiam,  eiusque populum peculiarem, non conantur defendere! Potens est, carissime fili, ipse princeps apostolorum, ob a Domino sibi concessam potestatem, defendere domum [e 1Kb] et populum peculiarem, atque de inimicis dare uindictam: sed fidelium filiorum mentes probat. Non credas, fili, falsidicis suggestionibus ac suasionibus eorumdem regum. Omnia enim falso tibi suggerunt, scribentes circumuentiones, quod quasi aliquam culpam commissam habeant [Lamb. et Gent. add. eis] eorum duces, id est, Spoletinus et  Beneuentanus. Sed omnia mendacia sunt. Non enim pro alio  eosdem duces persequuntur capitulo, nisi pro eo, quod 21 noluerunt, [f 1Kb] preterito anno, de suis partibus, super nos irruere, et sicut illi fecerunt, res sanctorum apostolorum destruere, et peculiarem populum depredare, ita dicentes ipsi duces: quia contra Ecclesiam sanctam Dei, eiusque populum peculiarem non exercitamus, quoniam et pactum cum eis habemus, et ex ipsa Ecclesia fidem accepimus; ideoque mucro eorum deseuit contra eos. Nam ipsi predicti duces parati fuerunt et sunt secundum antiquam consuetudinem eis obedire; sed illi retinentes iram, pro eo quod superius diximus, per exquisitam occasionem uolentes illos et nos  destruere et inuadere; ideo utrosque persequentes uestre bonitati suggerunt falsa, ut et duces illos nobilissimos degradent, et suos ibidem prauos ordinent [g 1Kb] duces, et multo amplius quotidie, et ex omni parte Dei Ecclesiam expugnent, et res beati Petri principis apostolorum dissipent, atque populum peculiarem captiuent.

Tamen ut rei ueritas uobis declaretur, Christianissime fili, iubeas, post ipsorum regum ad propria [h 1Kb] reuersionem, tuum fidelissimum missum, qui non a premiis corrumpatur, dirigere, ut propriis oculis persecutionem nostram, et Dei Ecclesie humiliationem, et eius rerum desolationem, et peregrinorum lacrymas conspiciat, et tue bonitati omnia pandat. Sed hortamur bonitatem tuam coram Domino, et eius  terribili iudicio, Christianissime fili, ut propter Dominum et anime tue salutem, subuenias Ecclesie sancti Petri, et eius peculiari populo, eosdemque reges sub nimia celeritate refutes, et a nobis repellas, et iubeas eos ad propria reuerti; non despicias deprecationem meam, neque 22 claudas aures tuas a postulatione mea; sic non tibi ipse princeps apostolorum claudat celestia regna.

[i 1Kb] Coniuro te, in Dominum uiuum et uerum, et ipsas sacratissimas claues confessionis beati Petri,  quas uobis ad regnum [a 2Kb] dimisimus, ut non proponas [Lamb. preponas] amicitiam regum Langobardorum amori principis apostolorum, sed uelocius et sub nimia festinatione sentiamus, post Deum, tuam consolationem, ad nostram defensionem, ut in omnibus gentibus declaretur uestra fides, et bonum nomen: quatenus et nos cum propheta mereamur dicere: Exaudiat te Dominus in die tribulationis, protegat te nomen Dei Iacob. Harum autem litterarum portitor, Anchard uester fidelis, quod oculis suis uidit, et nos ei iniunximus, omnia tue benigne excellentie uiua uoce enarrabit. Et petimus bonitatem tuam coram Deo teste et iudice, ut nimis festinanter nostros lenias dolores, et letabunda nobis celeriter mittes [Lamb., mittas] nuntia, ut leti effecti  animo, die noctuque, pro te tuisque fidelibus, coram sacris sanctorum principum apostolorum Petri et Pauli Confessionibus Domino fundamus preces.





II. 23 ITEM EPISTOLA GREGORII SECUNDA AD CAROLUM MISSA Similiter pro defensione sancte Ecclesie.


ARGUMENTUM.---Increbrescente Langobardorum rabie, sancti Petri basilica tunc extrameniana expilata, obsessa urbe, iterum auxilium petit a Carolo uerbis liberaliore, quam factis. Plura item latori committit secreto narranda: diffidentie nescio quid modeste significat.

[b 1Kb] Domno excellentissimo filio Carolo subregulo Gregorius papa.

 Ob nimium dolorem cordis et lacrymas, iterata uice tue Excellentie necessarium duximus scribendum, confidentes te esse amatorem filium beati Petri principis apostolorum et nostrum; et quod pro eius reuerentia, nostris obedias mandatis, ad defendendam Ecclesiam Dei, et peculiarem populum, qui iam persecutionem et oppressionem gentis [Lamb. om. gentis] Langobardorum sufferre non possumus. Omnia enim luminaria ad [Grets. add. honorem] ipsius principis apostolorum, et que a uestris parentibus, et a uobis offerta sunt [c 2Kb] , ipsi abstulerunt; et quoniam ad te, post Dominum, confugium fecimus, propterea nos ipsi Langobardi in opprobrium habent, et opprimunt. Unde et ecclesia sancti Petri denudata est, et in nimiam desolationem redacta; [d 1Kb] tamen omnes  nostros dolores 24 subtilius in ore posuimus presenti portitori, [e 1Kb] tuo fideli, que [Centur., quos] in auribus tue Eccellentie suggerere debeat. Tu autem, fili, habeas cum ipso principe apostolorum, hic et in futura uita, coram omnipotenti Deo nostro, sicut pro eius Ecclesia, et nostra defensione disposueris et decertaueris, sub omni uelocitate, ut cognoscant omnes gentes tuam fidem et puritatem, atque amorem, que habes erga principem apostolorum beatum Petrum, et nos, eiusque peculiarem populum zelando et defendendo: ex hoc enim tibi poteris immortalem [Lamb., Gent., memorialem] et eternam acquirere uitam.





25 IN S. ZACHARIAE EPISTOLAM MONITUM.


 I. Pontificie maiestatis argumenta plura exhibuit Zacarias, ut dixi agens de Gregorii litteris. Ex sequenti epistola decretali nil tale suppetit; omnia enim spectant directam pontificis potestatem: et nisi ex allatis Gregorii eiusdem litteris implorate Francorum opis testimonium minime dubium haberemus, ad indirectam quod attinet, nullum sancte sedi cum Francis negotium intercessisse uideretur: tam altum de ea silentium est in hac epistola! Quin etiam indicia plura exstant abiecte spei omnis, quam unum Gregorium uidimus in Francis collocasse. Eodem quippe anno exeunte, quo idem pontifex semel et iterum tentarat animum Caroli Martelli, ut Langobardorum furorem ab apostolica sede auerteret, litteras ad Bonifacium de ecclesiis Germanie et Francie  ita claudit: »Data Iu Kal. Nou. imperante domno piissimo Aug. Leone imperii eius an. 23, sed et Constantino Magno imp. eius filio an. 20, ind. 8. «. Perinde successor  eius Zacarias epistolis fere omnibus impii Copronymi annos adiungit. Et, quod maxime notandum uelim, concilio Romano, quod iste habuit anno 743, huiusmodi epoche adiicitur: »Factum est hoc concilium anno secundo Artabasdi imperatoris, necnon et Liuthprandi regis anno trigesimo secundo ind. 12 feliciter.«

II. ueritati equidem aduersarer, si ex characteribus istis temporum ante excitatam imperatoriam dignitatem in Occidente, aut dominationem Augustorum orientis, quod minus recte ab aliquibus fit, aut Langobardorum ius ullum elicerem in sancta republica, quam pontifex tum temporis moderabatur. Etenim notariorum consuetudini tribuenda potius est appositio temporis, quam certo inde aliquid statuendum de republica. Nihilominus, citra Augustorum annos, quos ascribere moris erat, Artabasdi qui deiecto impio Constantino imperium inuaserat; et Liutprandi Langobardorum regis, qui Zacarie quatuor urbes, et patrimonia aliquot restituerat, sanctaque  de republica bene erat meritus, numerari annos uidemus: huius quidem, quia respiratura per eum Italia uidebatur; illius uero, quia impietati finem allatum iri credebatur. E contrario Caroli Martelli, ad quem confugere, dura 26 urgente necessitate, oportuit, nullo usquam in monumento reperiuntur notata patriciatus tempora. Quid dico tempora? ne patriciatus quidem mentio ullibi reperitur preterquam in sensu, quo Franci eam dignitatem usurpabant, tanquam ducatu prestantiorem . Quare Gregorius II an. 724 ante ceptam Grecorum impietatem, Patricium appellauit Carolum Martellum . Eam tamen rem minime omitti decuit, si patricius Romanorum, ut una cum Francis eruditi recentiores tenent, fuisset. Ab anno enim 738, cum legatione tentatus est Carolus, ad eius mortem triennium fere excurrit ; preterea Zacarie  sunt anni decem, totaque ea temporis intercapedine et littere Gregorii III ad Bonifacium, ac presules Langobardie; et Zacarie plures item littere, aliaque non pauca monumenta exstant, precipue litterarum commercium Bonifacii et Francorum cum Zacaria: neque Caroli Martelli ulla merita memorantur; plurima uero enarrantur damna Francorum ecclesiis illata, que aperte pugnant cum iis, que de eodem predicantur.

III. Et uero, ut Baronio aliisque assentiar Carolum defendentibus a funesta illa nota, quam in Bonifacii litteras irrepsisse aiunt; Hincmari  ac predicti Bonifacii testis oculati uerbis fidem negem?  Zacariam is monet  se uocatum a Carolomanno altero ex Martelli filiis, ut maximo uulneri ecclesiis sue prouincie inflicto mederetur conuocata synodo: »Promisit, inquiens, se de ecclesiastica religione, que iam longo tempore, id est non minus, quam per 60 uel 70 annos calcata et dissipata fuit, aliquid corrigere, et emendare uelle.« Ac paulo infra miseram describens conditionem ecclesiarum, quam Caroli opera subiisse illas ait, prosequitur: »Modo autem maxima ex parte per ciuitates episcopales sedes tradite sunt laicis cupidis ad possidendum, uel adulteratis clericis, scortatoribus, et publicanis seculariter ad perfruendum«. Due synodi Germanica, et Liptinensis, ea de re celebrate an 742 et sequenti; necnon Suessionensis in altera regni parte, quam Pippinus Carolomanni frater moderabatur, Bonifacii relationem confirmant. Precipue autem comprobari illam patebit ex tot capitibus discipline corrupte, que sequenti  epistola continentur.

Iu. Eam scilicet dedit Zacarias ad Pippinum, episcopos, abbates, et ceteros Francos anno 747 exeunte uel sequentis initio, postquam Carolomannus, nuntium remittens terreno principatui, Romam 27 uenerat, monachumque induerat in Cassinensi cenobio. Chronologiam hanc aliis eiusdem pontificis litteris acceptam referimus. Date iste sunt »Nonis Ian., imperante domno nostro piissimo Aug. Constantino a Deo coronato magno imp., anno 28, imperii eius an. 6, ind. 15«, ad Bonifacium, ut prefatam epistolam Pippino, etc., legi curet in synodo. Cumque aliquid discriminis inueniatur in tribus iis characteribus temporis, hinc est, quod Cointius uult datas anno 748, Sirmondus et Pagius 747, uerum Cointii potiorem sententiam esse, eique adherendum puto; quanquam indictio, et annus imperii sextus designent annum 747. Nam Carolomannus Romam uenit mense Martio, ut animaduertit Pagius , seu potius Iunio, ut contendit ibidem cl. Mansius,  et quidem anno 747, quod constanter tradunt auctores omnes ueteres. Cumque epistola Zacarie uni »Pippino maioridomus in regione Francorum« dirigatur, hinc palam fit Carolomannum dignitati eidem bipertito diuise renuntiasse, antequam littere darentur ad Pippinum, etc., que alteras ad Bonifacium precesserunt. Quod si anno 747 ineunte, seu Nonis Ianuarii utrasque datas esse quis uelit, Continuatorem Fredegarii et chronologos omnes apud Baronium et Pagium mentitos, rem sane difficilem, demonstret necesse est. Quamobrem statuendam reor cum Cointio etatem litterarum anno 748. Hactenus de chronologia, que litterarum pars minima est.

u. Quod serio animaduerti debet, sex fere annorum spatio uterque Martelli filius sanctissimi uiri Bonifacii opera disciplinam pessum datam uix erigere aliquantulum potuerant. Ea propter ut nichil de Martelli laudibus detrahatur, id pro certo habendum est, principem istum Bonifacii eiusdem predicationi  in Germanie partibus constanter fauisse sub utroque Gregorio. Quod docent Mundeburdi ac defensionis monumentum, quo Carolus Bonifacium Germanie apostolum ubique excipiendum in regno Francorum mandauit missionis initio; et littere quas Gregorius II se dedisse »Carolo filio nostro patricio« testatur anno 747, ut predicationem Bonifacii ab episcopo quodam turbari non sineret . Gregorii pariter tertii littere sub finem anni 739 uberrime testes sunt continuati per Carolum studii atque opere ut totum Francorum regnum Christi fidem amplecteretur: sic enim Bonifacio gratulatur pontifex: »Que innotuisti iam de Germanie  gentibus, quas sua pietate Deus noster de potestate paganorum liberauit, et ad centum millia animas in sinu matris Ecclesie tuo conamine et Caroli principis Francorum 28 aggregare dignatus est.« At contra nullam Romane Ecclesie opem, utcunque legatione atque iteratis litteris rogatum, allaturum fuisse historia omnis docet, aduersus recentiorum coniecturas et argumenta, quibus nil infirmius in rebus facti: federe enim cum Langobardis, perpetuisque domi ac foris bellis impediebatur, quin faciles preberet aures flagitanti pontifici. Quin etiam uulneribus eorumdem bellorum causa iam antea inflictis Gallicane Ecclesie, nouum uulnus, idque acerbius adiecit disciplinam peruertendo, quod sexto post eius mortem anno maxime curationis indigens, apostolice tandem sedi detectum est.

uI. Opportunum ea quidem remedium attulit. Nam Zacarias Francorum consultationi septem et uiginti capitibus concepte singillatim respondit auctoritate canonum prolata. Nouo is, atque antea inaudito  exemplo apud sanctam sedem, cuius erat in more positum scrinia, seu bibliothecam adire, ubi questiones huiusmodi ad eamdem deferebantur, collectione canonum usus est uersionis Dionysiane. Non utique collectione ipsa Dionysiana, sed breuiario Cresconii, quod ex Collectione illa coaluerat, Adrianique codicis, ac demum canonis  fons et origo fuit. Qualis hic canon, seu Codex canonum fuerit, quisue eius usus, Leo Iu, nos edocet  perspicuis hisce uerbis: »De libellis et commentariis aliorum non conuenit aliquem iudicare, et sanctorum conciliorum canones relinquere, uel Decretalium regulas, id est que habentur apud nos simul cum illis in canone, et quibus in omnibus ecclesiasticis iudiciis utimur, id est apostolorum, Nicenorum, Ancyranorum, Neocesariensium, Gangrensium, Antiochensium, Laodicensium, Chalcedonensium, Sardicensium, Carthaginensium, Africanensium, et cum  illis regule presulum Romanorum Siluestri, Siricii, Innocentii, Zosimi, Celestini, Leonis, Gelasii, Hilarii, Symmachi, Simplicii. Isti omnino sunt, per quos iudicant episcopi et per quos episcopi simul et clerici iudicantur«.

uII. Huiusmodi canonem esse adhibitum a Zacaria, qui centum fere annis Leonem Iu precessit, non contendo. Illud affirmare non dubito, quod Zacarie usus collectionis refertur acceptus, que nono demum seculo in codicem illum canonum euaserat, quem nuper descriptum uidimus. Sirmondi opinionem, qui canones Ioannis II, litteris an. 534 suppositos pro ueris habuit, eruditosque omnes secum traxit; ita ut passim tribuatur collectionis Dionysiane usus sancte sedi ab ipsa eiusdem origine; Sirmondi opinionem, inquam, neque huius temporis, 29 neque huius loci est reiicere. Falsitatem tantummodo patefacere non grauabor, sancta scilicet sedes ante octauum fere seculum, cum Ecclesie preerat  Zacarias, canones tantum Nicenos et Sardicenses tuebatur, Constantinopolitanos aperte reiiciebat, et siquem ex Chalcedonensibus adhibuit, tres illos tantum adhibuit, qui ante recessum legatorum conditi erant in fine sessionis 6, tametsi ipsi etiam reperiantur inter alios act. 15, quarto nimirum, tertio, et uicesimo loco. De iis luculenter Pelagius II in epistola ad Histros  »In actionis, inquit, sexte terminum iam canonum norma prelibatur, dum illic a principe uenerabilibus episcopis dicitur: aliqua sunt capitula, que ad honorem uestre reuerentie uobis reseruauimus. . . . . Prelibatione itaque sexte actionis ostenditur, quia iure constitutiones canonum nonnisi in septima continentur. . . Quamuis si solerter aspicimus, canonum regulas positas non, sicut putatur, in septima, sed intextas sexte actioni inuenimus.« Quod si animaduertisset Natalis , haud tribuisset Gelasio uicesimum canonem  Chalcedonensem; eum quippe esse tertium ex propositis a Marciano, probatisque a concilio in fine actionis sexte deprehendisset.

uIII. Ad Constantinopolitanos uero quod attinet, sanctus Gregorius Pelagii II successor Eulogio Alexandrino, et Anastasio Antiocheno scribit in hanc sententiam : »Canones quidem Constantinopolitani concilii Eudoxianos damnant, sed quis fuerit eorum auctor Eudoxius, non dicunt. Romana autem Ecclesia eosdem canones uel gesta synodi illius hactenus non habet nec accipit. In hoc autem eamdem synodum accepit, quod est per eam contra Macedonium definitum. Reliquas uero hereses, que illic memorate sunt ab aliis iam patribus damnatas reprobat.« Et cum in synodica ad patriarchas Orientis  quatuor se concilia uenerari ait, ut quatuor Euangeliorum libros, continuo subiunxit, quatenus hereses damnarunt: ne quis forsan suspicaretur, conciliorum acta illum amplecti, quatenus condiderunt canones ambitioni  presulum Constantinopoleos fauentes, legatisque sancte sedis absentibus. Ita factum puta a Gregorii successoribus pene usque ad finem septimi seculi: cum religioni haberi ceptum est ecumenicis ex conciliis quidpiam respuere. Id constat ex libro Diurno pontificum : namque indiculum, seu professio Romani pontificis, post defunctum Constantinum Pogonatum, siue post annum 685 edita, perspicue docet, acceptum fuisse Romane sedi quidquid in conciliis generalibus actum erat: »Sancta quoque uniuersalia 30 concilia Nicenum, Constantinopolitanum, Ephesinum primum, Chalcedonense, et secundum Constantinopolitanum, quod Iustiniani pie memorie principis temporibus celebratum est usque ad unum apicem immutilata seruare: et una cum eis pari honore et ueneratione sanctum sextum concilium quod nuper Constantino pie memorie principe, Agathone apostolico predecessore meo conuenit, medullitus, et plenius conseruare.«

 IX. Inuersionis cause non longe petende. Tanta rerum inscitia tum temporis fuit in ipsa Urbe, ut preter fidei dogmata, que ignorari non poterant, ne falsa quidem a ueris satis secernerentur. Exemplo sunt Marcellini, Siluestri, Xysti et Polychronii acta, de quibus, recte, ni fallor, P. Constantius : »Non sapiunt, inquit, hec opuscula Romani hominis, et ecclesiastice discipline doctrina uel mediocriter tincti ingenium, ac stylum, sed neophyti cuiusdam Gothi, qui suum in apostolicam sedem studium ut declararet, mendacium dicere religioni non habuit.« Eiusmodi uero farraginem tanti habuit Theodorus Cantuariensis episcopus qui sub finem septimi seculi florebat, ut quedam inde traducere in suum Penitentiale non dubitarit, quare Natalis Bede auctoritate fretus Theodorum commendans , subdit, aliena quedam ab Euangelio  et traditione in Penitentiali esse. Nihilominus sancte ipsi sedi sapiunt: ita ut sanctus Gregorius III suum et ipse penitentialem librum conficiens ita monitum uoluerit lectorem in prefatione : »Ex multis allegoriarum floribus, et de magnorum tractatibus, prolatisque sermonibus, Patrum dictis, canonumque sententiis, id est Isidori, Augustini, Gregorii, Bede, Gelasii, Innocentii, Theodori, Cassiani, Egberti, uel ceterorum, ad opus consacerdotum nostrorum excerpere atque insimul colligere hunc ibellum penitentialem studuimus.« Quamobrem recte animaduertit Morinus  minime mirandum esse: »si Theodori archiepiscopi uiri suo seculo doctissimi atque propter auctoritatem summi pontificis, a quo consecratus et in Angliam missus fuerat, omnibus acceptissimi liber penitentialis breui tempore uniuersum fere Occidentem peruasit, illumque imitati sint multi alii episcopi  non tantum ipsius penitentialem probantes, sed etiam alios instar illius commodiores, et ampliores componentes.

31 X. Que sane animaduersio quam uera sit, uenerabilis Bede liber De Remediis peccatorum, pauloque post Egberti Eboracensis episcopi Penitentialis, aliique plures in Galliis, necnon Romanus antiquus apud Canisium, et quem nuper memorabam Gregorii III, Grecis omnes canonibus redundantes, ac suppositis quandoque rebus respersi, uberrime testantur. En certa etas collectionis canonum, quam sancta sedes amplexa est: cum enim Grecos canones ubique cognitos uideret, magnamque eorum segetem Cresconii ex Breuiario haberet , tunc sensit, facili admodum negotio episcoporum consultationibus responderi posse; nec nisi raro bibliothece codices euolui exinde cepti. Utinam scribendi istud genus minus late peruagatum, aut  obtusis minus ingeniis lenocinatum esset! Quem enimuero eruditorum latet, Adriano pontifici tributa diu esse octoginta illa capita Angilramni, queis plura continentur ab Ecclesie disciplina abhorrentia, non pauca etiam a bonis moribus absona? Baluzii tantum opera compertum tandem est, quis illa congesserit, nam optimis ex codicibus uerum auctorem protulit : »Incipiunt capitula collecta ex diuersis conciliis, siue decretis pontificum Romanorum ab Angilramno Metensi episcopo, et Adriano pape oblata:« et quidem »XIII Kalendas Octob. indict. 9,« seu anno 785, ut est in editis exemplis. Inde autem profluxisse putat Petrus de Marca  Isidori Mercatoris merces, que disciplinam penitus euerterunt: quamuis alii sentiant istas capitulis preiuisse, nec de etate quidquam certi audeant definire. Ista uero huc non pertinent: quare ad collectionem canonum reuertor, qua primum omnium  pontificum usum esse Zacariam contendo.

XI. Pugnantia proferre uidear, qui Gregorio III nuper aiebam collectionem eiusmodi fuisse usui; modo Zacariam qui Gregorio successit, alios omnes preiuisse contendam. Aliud uero est collectionem probasse, indeque in suos libellos aliquid transtulisse; aliudque de disciplina decernere auctoritate illorum canonum, quod Zacarias fecit his litteris in Franciam missis, nouo, ut aiebam, atque antea inaudito exemplo. Hunc secutus est Stephanus II in responsis anno 754 datis, dum erat in Francia ; uterque enim collectione utitur contra morem predecessorum, aliquo tamen cum discrimine inter se. Namque ad concilia quod attinet, tam Zacarias quam Stephanus numerandi rationem sequuntur, qua usus est Cresconius, 32 singula nimirum capita cuiusuis concilii seorsim recensentes. In decretalibus autem litteris laudandis, tametsi uterque dissidet a  Cresconio; Zacarias, ubi  affert Innocentii decreta 14 et 20, sequi uidetur Dionysium: Stephanus uero capita Decretalium profert iuxta numerum uniuscuiusque epistole, ut de conciliis est dictum; non enim decreta uniuscuiusque pontificis cum Zacaria, sed capita cuiusuis epistole, eius nomen etiam enuntians, cui scripta unaqueque fuit, diligenter enumerat. Id autem inde factum puta, quod Breuiarium Cresconii capitibus trecentis constans, ad singula capita plures, paucioresue canones titulosque Decretalium epistolarum alios tempore alio latos indicabat, qua re ad quamuis questionem soluendam nichil accommodatius; at indicatos canones, titulosque Decretalium aliunde petere oportuit. Hinc est quod Zacarias Dionysiana ex collectione sumpsisse uidetur canones, et decreta, quippe qua usus erat Cresconius; at Stephanus canones inde tantum decerpsisse.

XII. Quamuis autem hec testimonia ualde perspicua  sint uersionis Dionysiane apud sanctam sedem: non utique intra eius collectionis limites coarctandum est ius uetus sancte Romane Ecclesie, quod tantopere Iustellus, et pre aliis Natalis contendunt, suppositos illos canones Ioannis II litteris, Sirmondo auspice, obuiis ulnis amplectentes. Nam, preterquam quod nemo ex Ioannis successoribus Dionysiana uersione usus est, ita ut Gregorius III in laudato Penitentiali sancti Isidori Hispalensis uersionem adhibuerit , sanctus Zacarias, qui primus Dionysiane uersionis acceptor fuit, et ipsa in epistola ad Francos collectionis limites excessit, et in concilio Romano  decreto inhesit Gregorii II, de gradibus agnationum, quod et successores fecisse constat late extra collectionem uagantes per omnium decreta pontificum, quorum tam modicam partem Dionysius collegit. Itaque, nisi ueritati aduersari quis uelit, illud fateatur necesse est, quod ante conditam collectionem propriam,  que Canon dicebatur, nulli alii collectioni se obligauit sancta sedes; tametsi Cresconiano Breuiario duce quecunque in sacra bibliotheca erant, oblata occasione adirentur, adeoque Dionysiana collectio potissimum tereretur. Post Zacarie uero tempora certis limitibus coarctari cepisse iudicia ecclesiastica, ceteraque ad disciplinam et mores attinentia non est dubium, quoad canon ipse prodiit.

XIII. Et uero Stephanus III anno 769 in concilio Romano ita sanxit: »Non amplius suscipiantur apostolorum canonum prolata 33 per sanctum Clementem, nisi quinquaginta capita, que suscipit sancta Dei catholica Romana Ecclesia.« Itaque sancta sedes quinquaginta illis apud Dionysium, et Cresconium selectis iam insueuerat: cum Zacarias ante annos duos et uiginti uti illis ceperat. Adrianus postmodo successor Stephani non modo canonum illorum quinquaginta, sed orientalium omnium conciliorum, que in collectione sunt, preter generalia,  compendiariam explicationem canonum tradidit Carolo Magno, ut ad reformandam in Galliis disciplinam illa uteretur. Quamobrem collectos eos canones non amplius auersabatur sancta sedes. Hac autem super compendiaria traditione canonum, quam Pagius, Labbeus, Basnagius mutilam esse decernunt, nec Adriano tribuendam existimant, nonnulla breuiter animaduerti oportet, que integram illam esse demonstrent, atque Adriano uindicent contra eorum sententiam precipitem.

XIu. Ac primo canones apostolorum 45 esse uidentur, quia uicesimus primus tres simul conflatos continet 21, 22, 23, uicesimus quintus duos 27, 28, totidemque tricesimus quartus 37, 38, ac denique tricesimus septimus tres 41, 42, 43, ita ut uno plures uideantur; at quintus et quadragesimus in duos diuisus ad unitatem reducendus est, sic totos quinquaginta habebimus. Neocesarienses quindecim uidentur, quia secundus bipartito diuiditur. Perinde  Laodicenus 35 cum sequenti in unum reuocati 59 Laodicenos efficient. Antiocheni pariter 25 erunt, modo decimus et undecimus simul conflati secernantur. Operosior res est in Africanis: etenim post canonem 49 sequitur 60 et 99 cum sequenti coniungitur, perueniturque ad num. 105, cum centum tantummodo esse debeant Africani canones, quos 33 Carthaginenses preeunt, iuxta Breuiarium Cresconii; quo haud dubie Adrianum esse usum demonstrant et diuisio hec 33 Carthaginensium ab Africanis centum, qui Dionysio tanquam Africani omnes continuata serie 133 numerantur, et concilia Greca unumquodque suam aciem ducentia. Nihilominus ex decem iis qui uidentur deesse, ne unus quidem desideratur in Cresconii Breuiario.

Xu. Etenim nonus decimus de uisitatione prouinciarum peculiari Africe; 49 de manumissionibus in Ecclesia celebrandis cum imperatoris uenia; 51 de idolorum reliquiis exstirnandis; et 75 qui duorum  conciliorum initium est contra Donatistas, et contra Pelagii, et Celestii heresim; quatuor isti, qui Dionysio sunt 52, 82, 84, 108, tanquam inutiles a Cresconio omittuntur, quare et Adrianus eos deserit, hac tantum in re ab illo recedens, quod numerandi ordinem prosequitur, 34 ubi predictos canones omittit, ne manca uideatur series, numeratque quinque suprema capita, que a Cresconio non recensentur. Ita nouem his capitibus addendo centesimum, quod Cresconius fecit ex 99 in duas partes diuiso, ut uidere est Breuiarii cap. 287 , lacuna illa numerorum decem explebitur. Et est notandum cum Labbeo  quod in cod. uat. n. 4929, ad centesimum caput hec leguntur: »Hoc capitulum Aurelii cum subscriptionibus episcoporum in canone apostolici Rome non habetur«. Que mirum in modum comprobant, perinde Adrianum, ac Zacariam Cresconiana collectione, seu Breuiario usum esse, non Dionysiana, cuius tantum  uersio idcirco adhibetur, quia Cresconius inde hausit suum indicem, et anonymus, qui canones integros apposuit, indidem eos decerpsit.

XuI. Quid dicam de duplici eorum hallucinatione, dum alio capite mutilum dictitant Adriani codicem: quod nimirum initio canonum Carthaginensium legunt: »Deinde etiam 20 capitulis Niceni concilii recitatis, ut superius descripta inueniuntur, communi decreto statuerunt capita 33 que sequuntur?« Estne hoc de monumentis ueterum recte iudicare? Compendium, id est eorum que preiuerunt centum capita in Africano concilio ex uariis synodis recitata, queque apud Labbeum audiunt; concilium Carthaginense uI in decem capita distributum, et apud Iustellum tam in collectione Dionysiana, quam in codice Africano, citra ullam diuisionem in plura uel pauciora capita locum tenent prefationis: tametsi actio prima concilii Africani reuera sit. Eadem fere uerba Iustellus refert citatis locis, que Adrianus exscripsit,  et tam Dionysiana collectio quam codex Africanus, quem Adrianus secutus est, habent: »statuta quoque Niceni concilii in 20 capitulis similiter recitata sunt, sicut in superioribus inueniuntur adscripta. Deinde que in conciliis Africanis promulgata sunt, actis presentibus inserta noscuntur.« Quamobrem mentio illa Nicenorum canonum ad Africanas synodos refertur, non uero ad Adriani codicem, qui proinde hoc capite mutilus iniuria dicitur. Quid enimuero Niceni huc canones aduocandi sunt, si Adrianus Chalcedonenses quoque inde abstulit, unoque in codice ecumenica sex concilia dedit Carolo, quorum ueluti appendicem esse uoluit has Grecas regulas simul cum Africanis ab eo descriptis, mutatis, et emendatis, ut prostant? Nonne satis perspicue rem docet in prefatione? Quin etiam monendos episcopos ita censuit: »Sed in his omnibus illa sequi debemus 35 quecunque a Niceno concilio, et a sancta atque apostolica Ecclesia  Romana non discrepare uidemus.«

XuII. Postrema hec demonstrant quam inepte collectio Dionysiana ascribatur sancte sedi usque ab initio sexti seculi: dum Adrianus de ubique iam receptis iisdem regulis seu canonibus, qui suis etiam predecessoribus Zacarie et Stephano II usui fuerant , tanta cum circumspectione loquitur. Attamen eorum nonnullos pro summa auctoritate correxerat, ut patet. Canon, exempli gratia, apostolorum 27, lectoribus et cantoribus nubendi facultatem impertitur. Adrianus autem scripsit: »Quod lectoribus tantum liceat matrimonium contrahere.« Can. apost. 46 absolute prohibet baptisma hereticorum ab episcopis, presbyteris, diaconis comprobari. Adrianus explicat: »Episcopus, presbyter baptisma hereticorum non in nomine Trinitatis baptizantium suscipiens damnetur.« Canon Ancyranus 9 diaconis matrimonium  permittit, si ordinationis tempore continere non posse dixerint. Adrianus emendat: »Diaconi incontinentes deponantur.« Can. Neoces. 4 gratie diuine concupiscentiam non consummatam tribuit. Contra Adrianus: »Gratie diuine non imputetur, si desiderata libido non perficitur.« Can. Antioch. 10 chorepiscopis permittit ut ordinent lectores, subdiaconos et exorcistas. Adrianus: »Chorepiscopi ordines inferiores usque ad subdiaconatum dare non possunt.« Eiusdem concilii 12 de episcopis et clericis post iteratum iudicium iterum ad imperatorem confugientibus repellendis, sic Adrianus recte, et iuxta Ecclesie regulas: »Clerici damnati si imperatorem adierint, nunquam restituantur.« Quintusdecimus eiusdem concilii canon apostolice sedi aperte contrarius omnino omittitur numero tantum apposito. Hic autem expendendi Adriani codicis finem facio; nam hucusque allata hallucinationem eorum patefaciunt, qui Compendii uolunt auctorem  quemdam alium; Adrianum uero canones totos expansos tribuisse Carolo: quasi uero emendationes, ac uariationes eiusmodi ab alio quam a pontifice potuissent fieri.

XuIII. Ad canonem quintum decimum quod attinet, silentio preterire non debeo, cur illum Adrianus omnino omiserit. Appellationibus ad sanctam sedem ille scilicet aduersatur, quibus nulla Occidentalis Ecclesie pars, ne Africa quidem, post agnitos Sardicenses canones, refragabatur iam inde a quinto Ecclesie seculo. Iam uero canon iste ipse, cuius Adrianus ne uerbum quidem pronuntiat, una cum quarto eiusdem 36 concilii, et duobus apostolorum dolo malo est subiectus epistole Ioannis II in causa Contumeliosi Regiensis episcopi; eamque ex uariis codicibus inconstanter istas merces exhibentibus, precipue ex uno Rhemensi Sirmondus in lucem protulit, tanto cum successu, ut Iustellus Cassiodori auctoritate, et huius epistole, collectionem Dionysianam ab ipsa origine receptam uelit ab apostolica sede  . Deinde sequitur: »Atque hec est prima et antiquissima decretalium pontificum collectio, que Liber Decretorum dicta est a Zacaria papa, epistola ad Pippinum, etc.« Postremo ex decretalibus, et canonibus  decernit: »Atque ipse est codex canonum, qui ab Adriano I papa Carolo Magno regi Rome oblatus est anno 805  ad usum Ecclesiarum Occidentalium . . . . . Atque hi sunt canones et decreta, quibus in iudiciis ecclesiasticis Romana usa est Ecclesia, ut testatur Leo Iu papa, qui concilia ipsa et pontificum decreta, que hoc codice Romano continebantur, recenset.« Ita ignote suppositionis a uiro doctissimo Sirmondo euulgate pessimo publico, unico presidio fultus uir eque doctissimus Christophorus Iustellus Natalem secum traxit, minoresque alios: et uno uerbo ius  apostolice sedis super leuissimo isto fundamento collocauit, plaudentibus ceteris.

XIX. Iam dixi controuersiam eiusmodi nec loco nec tempori conuenire: fundamentum tantummodo diruendum suscepi, quod mihi uideor perfecisse. Ceterum parum scite Iustellus Cassiodori auctoritate nititur ut sancte sedi tribuat collectionem Dionysianam in iudiciis. Cassiodorus enim  qui Dionysio familiarissime usus erat; eius uirtutibus, atque exemplis, fortasse etiam consiliis motus monasterium in suo fundo prope Schylacium ulterioris Calabrie oppidum condidit, uitamque monasticam et ipse est amplexus. Ea occasione collectionem Dionysianam transcribi fecit suisque monachis legendam suasit; quod ut efficacius faceret, Rome etiam passim legi testatus est. uerba ipsa eius proferam, ne ueritati uidear fucum facere : »Petitus a Stephano episcopo Salonitano ex Grecis  exemplaribus canones ecclesiasticos moribus suis, ut erat planus atque disertus, magna eloquentie luce composuit, quos hodie usu celeberrimo Ecclesia Romana complectitur. Hos etiam oportet uos assidue legere, ne uideamini tam 37 salutares ecclesiasticas regulas culpabiliter ignorare.« Dogmaticum hic, siue noralem librum animis, Christianorum informandis ad catholicam disciplinam, qualis tunc credebatur, a Cassiodoro describi compertum est: quamuis alium finem sibi proposuerit Dionysius, Salonitanum nempe episcopum instituendum ad ecclesiasticas regulas tum que in conciliis decrete fuerant, tum que minus certe apud nonnullos erant in pretio, ut idem testatur in prefatione. Apostolice autem sedi, que regulas, seu canones illos nonnisi post duo secula amplecti cepit, neque Dionysius, neque Cassiodorus fuisse usui affirmant, aut affirmare possunt. Falso igitur ius uetus in ea collectione statuitur.

XX. Nec pretereundum quod Cassiodorus de canonibus  tantum agit: decretales quippe epistolas constat, a Dionysio postea collectas, ut Iuliano presbyteri cardinali morem gereret, cuius maxima cura erat que ad ecclesiasticam disciplinam pertinerent inquirere, quod Dionysius idem testatur. Que uero est eiusmodi collectio, priuata auctoritate facta, sacreque bibliothece forulis minime excussis? Exsulant inde scilicet precipue sancti Leonis epistole ad episcopos, et principes conscripte anno 449, in magna ea commotione totius Orientis ob heresim Eutychetis, inque iis due celebres ad Flauianum, octaua et decima omnium celeberrima de qua concilium sub Gelasio ita decreuit non multo ante Dionysii aduentum Romam: »Cuius textum quispiam si usque ad unum iota disputauerit, et non eam in omnibus uenerabiliter receperit, anathema sit.« . De Siricii, Innocentii, Gelasii  decretalibus litteris a collectione exsulantibus nichil dico. Unum id tacere non possum, quod que ad astruenda  fidei dogmata, ad Romani pontificis potestatem, ad Ecclesie uniuerse regimen et ad potissima discipline momenta pertinent, ea omnia a collectione absunt, ut sedulo eam expendenti palam fiet. Quare doctissimos illos uiros Iustellum et ceteros collectionum ingenium ac finem assecutos non esse uix crediderim. De ingenio quippe luculenter Cresconius Liberino episcopo, ubi ait Ferrandum quem ipse sequitur, »Indoctorum, quorum est maxima multitudo, in eodem opere studium probatur, ut ita dixerim, sequestrasse . . . . . ea condiscere ualentibus et uolentibus dubitationis ambagem auferre, ut eorum plena instructio non ex difficultate scriptoris, sed ex desidia iam dependeat lectoris . . . . . probabili examinatione condiscat, utrum ex seueritate, an ex lenitate suum animum debeat moderari .«

38 XXI. Ex quibus non obscure patet, collectiones omnes usque ad octauum Ecclesie seculum  tam que generales erant canonum, quam que penitentiales tantum continebant, publicam utilitatem spectasse, ac proinde illarum finem fuisse instructionem cleri, et quorumcunque fidelium. Cuius rei locupletissimum habemus testem Martinum Bracarensem, qui ad suam collectionem, pre aliis hec prefatur: Propterea in ipsis canonibus aliqua simplicioribus uideantur obscura: ideo uisum est, ut cum omni diligentia et ea que per translatores obscurius dicta sunt, et ea que per scriptores sunt immutata, simplicius et emendatius restaurarem. Id primum obseruans, ut illa que ad episcopos, uel uniuersum clerum pertinent, una in parte conscripta sint: similiter et que ad laicos pertinent, simul sint adunata: ut de quo capitulo scire aliquis uoluerit, possit celerius inuenire . Hec profecto causa est cur nullam canonum collectionem sancte sedi oblatam uidere erit. Non enim  huiusmodi riuulis indigebat, cui fontes ipsi presto erant in sacra bibliotheca, quos in omnibus causis eam adiisse per suos scriniarios compertum erit, modo, recentiorum disputationibus omissis, diligenter consulantur concilia, epistole pontificie, et cetera monumenta uetera, que typis mandata exstant. Ea Christophorus Iustellus, eumque secuti tot alii, iuris licet peritissimi, haud morati esse uidentur: quippe qui unum sibi proposuerunt, ut prepropere suum codicem canonum appingentes sancte sedi, ius huius uetus stabilirent, unde nouum admodum discrepare ostenderent.

XXII. Utinam barbaries per Italiam longe lateque effusa Romana etiam non hebetasset ingenia! Non enim scriniarii, tedio forsan laboris, ni fallor, compendiariam illam uiam a Gregorio etiam III monstratam, proposuissent Zacarie, quam postmodum Stephanus et successores terere non dubitarunt. Haud dubie mos antiquus bibliothecam consulendi in desuetudinem sensim non abiisset; ita ut seculi  unius spatio Canon, seu Codex canonum a Leone Iu laudatus, ut supra aiebam, in episcoporum causis, rebusque ad disciplinam pertinentibus fere unus esset usui: et, quod magis dolendum, Ioannes uIII, nono seculo declinante, constitutione nimis effusa sanxerit, Anastasio teste , ut canones et decreta omnia acciperentur que fidei, moribus, sancteque sedis institutis minime aduersarentur. uerba ipsa bibliothecarii pontificem alloquentis proferam: »Apostolatu uestro decernente, non solum illos solos 50 canones Ecclesia recipit, sed et omnes eorum, 39 utpote Spiritus sancti, tubarum, quin et omnium omnino probabilium Patrum, et sanctorum conciliorum regulas et institutiones admittit illas duntaxat, que nec recte fidei, nec probis moribus abuiant, sed nec sedis Romane decretis ad modicum quid resultant.« Quamuis enim supposite iste merces in Canonem relate nunquam fuerint ab apostolica sede, usus tamen earum permissus  altissimum uulnus discipline inflixit, quod ferreo seculo decimo exputruit, nec nisi post diuturna remedia cicatricem obduxit. Ansam preterea dedit Petro de Marca et Natali, ut tam multa de iure ueteri et nouo extra aleam disputarent. Quorum omnium fons est epistola hec Zacarie, quam modo subiiciam omnium oculis.

XXIII. Ex breuibus eidem notis appositis plura iis suppetent, que mihi uisa sunt premonenda. Duo hic adiiciam, quorum unumpate faciet Collectionis usum apostolice sedis decretis aduersantia suppeditasse: alterum uero opinionis Sirmondi falsitatem magis magisque ostendet. Primo igitur Franci rogant cap. 11: »Qui clerici etiam ab uxoribus abstinere debeant?« Reponit Zacarias auctoritate can. Afr. 37: »Episcopos, presbyteros, diaconos debere continere, alios non cogi.« Id uero cum decreto sancti Gregorii pugnat, qui exeunte sexto seculo continentiam iniunxerat etiam subdiaconis per totum Occidentem.  En uerba eius uenantio Lunensi episcopo rescribentis : »Subdiaconi quoque, quos similis culpa constringit, ab officio suo irreuocabiliter depositi, inter laicos communionem accipiant.« Item metropolite Mediolanensi: »similiter etiam et tres subdiaconos, quos fraternitas uestra lapsos innotuit, a suo semper uacare, ac decernimus priuatos esse officio: quibus nichil aliud quam inter laicos sacra est prebenda communio.« Pugnantiam huiusmodi conciliat Thomassinus  aiens, post annos 150, Gregorii decretum adhuc uacillasse, et parum constanter seruatum esse. At bona cum eius uenia non uacillabat decretum; inducta collectio huiusmodi contraria decreta suppeditabat. Et nisi etiam ipse Sirmondo habuisset fidem, rem nouam a Zacaria proferri sensisset apostolice sedi contrariam, quia primus deseruit uiam a predecessoribus tritam. Perinde esse uideo de can. apost. 27, reposito consultationi 18. »Qui clerici  uxores sortiri debeant,« ab Ecclesie enim Romane disciplina abhorret.

XXIu. Alterum caput, unde suppositio patet subiectorum canonum epistole Ioannis II est responsio ad consultat. 2. »De episcopis presbyteris, 40 diaconibus damnatis,« que cum causa Contumeliosi conuenit. Zacarias enim reponit unicum canonem apostolor. 29, omissis ceteris. Si autem Ioannes anno 534 antequam Italiam barbaries inuaderet, duos apostolorum canones, totidem Antiochenos adiiciens, horum postremum, qui est 15 contra appellationes ad sanctam sedem, adhibere non esset ueritus, quidni Zacarias, barbarie iam undique effusa, qui preterea canones alios sancte sedi contrarios se adhibuisse non sensit, aut hunc, aut ex aliis aliquem in causa eadem attulit? Cum presertim Cresconio duce Dionysianam percurreret collectionem? Quia scilicet tam in contumeliosi persimili causa, quam hac in consultatione, Antiocheni canones abs re erant, et solum ad impostoris molimina accommodati,  cuius patria et etas queri debent in prouinciis Rhemensi, et Moguntina post Ludouici Pii exauctorationem: occurrent enim cum Hincmaro episcopi alii plures appellationum osores. Sed de his alibi clarius. Audiatur nunc Zacarias ipse singillatim probans que hucusque sunt dicta.





III. 41 ITEM EPISTOLA [a 1Kb] ZACHARIAE PAPAE AD DOMNUM PIPPINUM MISSA, Que pretitulata est sub maiorum domus nomine, eo quod nondum in regis dignitatem esset eleuatus, una cum capitulis suis consultis; etiam [Lamb., Gent., a iam] dicto domno Pippino, uel sacerdotibus in partibus Francie, qualiter respondendum, scripsit iam dictus pontifex.
[Ann. Dom. 748, Cod. Can. u, chron. 3.]


ARGUMENTUM.---Consultationi Pippini principis, et Francorum capitibus septem et uiginti ecclesie illius pessumdate deprauatam disciplinam, presulumque et cleri inscitiam patefacienti, singillatim respondet nouo exemplo per canones uersionis Dionysiane iuxta Breuiar. Cresconii, antiquo sancte sedis more collectiones canonum auersantis non penitus derelicto

[b 1Kb] Domno excellentissimo atque Christianissimo Pippino maiori domus, seu dilectissimis nostris uniuersis episcopis ecclesiarum, et religiosis abbatibus, atque cunctis Dominum timentibus principibus, in regione Francorum constitutis, Zacarias episcopus sancte Dei catholice et apostolice Romane Ecclesie in Domino salutem; gratia uobis et pax a Deo  Patre omnipotente, et Domino Iesu Christo unico Filio eius, et ab Spiritu sancto ministretur [c 1Kb]

Gaudio magno gaudemus in Domino, addiscentes  per relationem sublimissimi et a Deo seruati predicti filii nostri Pippini uestram omnium bonam conuersationem, et quod in bonis et Deo placitis dispositionibus, unanimes atque cooperatores estis. Ita [Lamb. add. ut] et Ecclesie Dei et uenerabilia loca per uniuersam uestram prouinciam 42 sita, atque earum presules sacerdotes et religiosi abbates, ut condecet, in sancto habitu et conuersatione sacerdotali conseruetis [Lamb., conuersetis], uacantes orationibus, insistentes precibus ad implorandam diuinam potentiam, et celitus uictoriam tribuendam aduersus paganos [Lamb., Gent., paganas] et infideles [d 1Kb] gentes propugnatoribus uestris. Etenim uobis in uera confessione et simplici corde ad Dominum accedentibus, sicut Moyses, ille amicus Dei, orando pugnabat  , et Iesu Naue [Baron. et Centur., et Ionathas] cum populo Isrel bella Domini preliando, uincebat, ita et uos agere oportet, karissimi mihi, ut sitis adiutores populo uestro orando, et bonis actibus inherendo, declinantes a curis et negotiis secularibus. Scriptum est enim: uacate et uidete, quoniam suauis est Dominus . Et iterum: Accedite ad eum, et illuminamini. et uultus uestri non erubescent .

Principes et seculares homines atque bellatores conuenit curam habere et sollicitudinem contra inimicorum astutiam, et prouincie defensionem; presulibus uero, sacerdotibus atque Dei seruis pertinet salutaribus consiliis et orationibus uacare, ut uobis orantibus, et illis bellantibus, Deo prestante, prouincia  salua persistat, fiatque uobis in salutem, laudem et mercedem perpetuam. Ex hoc quippe presulatus uester apparebit in sanctitate, et principatus dilecti filii nostri Pippini approbabit [Gent., approbabitur] per subiectorum potestatem et bonum dispositum. Itaque ut flagitauit a nobis, cum uestro consultu, superius effatus filius noster Pippinus, ut de omnibus capitulis, quibus innotuit, responsum demus, in quantum Domino dante ualemus, de unoquoque capitulo inferius conscriptum, iuxta quod a sanctis Patribus traditum habemus, et sacrorum canonum sanxit auctoritas [e 1Kb] , etiam et nos quod Deo inspirante apostolica auctoritate decernere potuimus, mandauimus in responsis.

43 Primum capitulum: »Quomodo honorari debeat  metropolitanus episcopus a chorepiscopis et parochialibus presbyteris.« In canone sanctorum apostolorum capitulo tricesimo quinto scriptum est: »Episcopos  gentium singularum scire conuenit quis inter eos primus habeatur, quem uelut caput existiment, et nichil amplius, preter eius conscientiam, gerant; cum illi soli singula [Lamb., Gent., quam illa sola singula], que parochie proprie, et uillis que sub ea [Lamb. add. sunt], competant; sed nec ille preter omnium conscientiam faciat aliquid. Sic enim unanimitas erit, et glorificabitur Deus per Christum in Spiritu sancto.«

Item in canone Antiocheni concilii capitulo nono continet [Lamb., Gent., continetur] ita: »Per singulas regiones episcopos conuenit nosse metropolitanum episcopum totius prouincie sollicitudinem gerere, propter quod ad metropolim omnes undique qui negotia uidentur habere concurrent [Lamb., concurrere  debent]; unde placuit eum et honore precellere, et nichil amplius, preter eum, ceteros episcopos agere, secundum antiquam a Patribus nostris regulam constitutam, nisi ea tantum que ad suam diecesim pertinent possessionesque subiectas. Unusquisque enim episcopus habeat sue parochie potestatem, ut regat iuxta reuerentiam singulis competentem, et prouidentiam gerat omnis possessionis que sub omni [Lamb. add. eius] est potestate. Item, ut presbyteros et diaconos ordinet, et singula suo iudicio comprehendat. Amplius autem nil agere tentet preter antistitem metropolitanum. Nec metropolitanus aliquid gerat [a 1Kb] , sine ceterorum sacerdotum consilio.«

Item ex libro Decretorum beati Leonis pape capitulo 32 continetur: »Igitur secundum sanctorum  Patrum canones Spiritu Dei conditos, et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura, pretenditur, ius tradite sibi antiquitus dignitatis intemeratum habere decernimus, ita ut a regulis prestitutis nulla aut negligentia, aut presumptione discedant, aut in habitu, aut in incessu 44 sanctitatis [b 1Kb] .« Nam et nos ab apostolica auctoritate subiungimus ut episcopus iuxta dignitatem suam indumentis utatur; simili modo presbyteri  cardinales, et qui [Lamb., Gent., et si] monachica uita uelle habeant uiuendi, plebi quidem sibi subiecte preclariori ueste induti debitum predicationis persoluant, et in secreto propositum seruent sui cordis; ut qui uidet in abscondito Deus, reddat illis in palam. Scriptum quippe est: Que dicitis in cordibus uestris, et in cubilibus uestris compungimini . Non enim nos honor commendat uestium, sed splendor animarum.

Monachi uero lanea indumenta, iuxta normam et regulam monachice discipline, atque traditionem sanctorum probabilium Patrum, sine intermissione utantur. Si enim abrenuntiantes ea que seculi sunt, tota se Deo intentione contulerunt, de omnibus licitis [Lamb., Gent., illicitis] debent abstinere, ut quantum  corpori suo sustinuerint laborem, tantum remunerationis premium a Deo percipere mereantur. Apostolis quippe diuinum datum est mandatum, duas tunicas non habendi . Tunicas dixit Christus, utique laneas, non lineas; qui ergo obedierit Dominico precepto, bonis actibus inherens, habebit uitam eternam.

Item ex canone Antiocheni concilii capitulo decimo, de his qui uocantur [c 1Kb] chorepiscopi decretum est: »Qui in uicis, uel possessionibus chorepiscopi nominantur, quamuis manus impositionem episcoporum perceperint, et ut episcopi consecrati sint, tamen sancte synodo placuit, ut modum proprium recognoscant, et gubernent subiectas sibi ecclesias, earumque moderamine curaque contenti sint; ordinent  45 etiam lectores, et subdiaconos, atque exorcistas, quibus promotiones iste sufficiant. Nec presbyterum uero, nec diaconum audeant ordinare preter ciuitatis episcopum, cui ipse cum possessione subiectus est. Si quis autem transgredi statuta tentauerit, depositus, quo utebatur honore priuetur. Chorepiscopum uero ciuitatis episcopus ordinet, cui ille subiectus est.«

Secundo capitulo de [d 1Kb] episcopis presbyteris, et diaconibus damnatis, quod pristinum officium usurpare  non debeant: Ex libro Canonum sanctorum apostololorum capitulo uicesimo nono dictum est: »Si quis episcopus aut diaconus depositus iuste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.«

Tertium capitulum de presbyteris [a 1Kb] superuenientibus [Grets., superbientibus] ex concilio Carthaginense capite undecimo: »Si quis presbyter contra episcopum suum inflatus schisma fecerit, anathema sit. Ab uniuersis episcopis dictum est [b 1Kb] : Si quis presbyter a preposito suo correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari; quod nisi fecerit, sed superbia, quod  absit, inflatus, secernendo se ab episcopi sui communione subduxerit, ac separatim cum aliquibus [Lamb. add. schisma] faciens, sacrificium Deo obtulerit, anathema habeatur, et locum amittat. Si querimoniam iustam aduersus episcopum non habuerit, inquirendum erit.«

Quartum capitulum de presbyteris agrorum, quam obedientiam debeant exhibere episcopis et presbyteris cardinalibus ex concilio Neocesariensi capitulo 13 ita continetur: »Presbyteri ruri et in ecclesia [c 1Kb] ciuitatis, episcopo presente, uel presbyteris urbis 46 ipsius, offerre non possunt, nec panem sanctificatum dare calicemque porrigere. Si uero absentes hi fuerint, et ad dandam orationem uocentur, soli dare debebunt. Chorepiscopi quoque ad exemplum quidem et formam  septuaginta uidetur esse [Lamb., Gent., uidentur esse]; ut quod ministrauerunt [d 1Kb] propter studium quod erga pauperes exhibent, honorentur.«

Quintum capitulum de monachis, id est, ancillis Dei, de quibus flagitatum est, si liceat eas ad missarum solemnia, aut sabbato sancto publice lectiones legere, et ad missas psallere, aut alleluia, uel responsorium. De his in libro Decretorum beati Gelasii pape cap. 23 [e 1Kb] destinatum est: Quod nefas sit feminas  sacris altaribus ministrare, uel aliquid ex his, que uirorum sunt officiis deputata, presumere. »Nihilominus impatienter audiuimus, tantum diuinarum rerum subiisse despectum [f 1Kb] ut femine sacris altaribus ministrare firmentur, cunctaque que non nisi uirorum famulatui deputata [Lamb. add. sunt], sexum, cui non competit, exhibere; nisi quod omnium delictorum, que singulatim perstrinximus, noxiorum reatus [Lamb., Gent., reatus omnis et crimen] eos respicit sacerdotes, qui uel ista committunt, uel committentes minime publicando prauis excessibus se fauere significant.«

Sextum capitulum de uiduis, si possint in propriis habitaculis suis saluare animas. Item ex eodem libro, cap. 21, ita continetur: [g 1Kb] Ut uidue [h 1Kb] non uiolentur  a pontificibus, et si professam continentiam, proposito mutato, calcauerint, ipse per [Gent., pro] se rationem Deo pro suis sint actibus redditure. »Nam de uiduis sine ulla benedictione 47 uelandis superius latius, duximus disserendum, que si propria uoluntate professam primi coniugii castitatem, mutabili mente calcauerint, periculi eius intererit, quali Deum debeat satisfactione placare. Sicut enim si se forsitan continere non poterat secundum Apostolum, nullatenus nubere uetabatur: sic habitam secundum deliberationem [i 1Kb] , promissam Deo pudicitie fidem debuit custodire. Nos autem nullum talibus laqueum debemus iniicere: sed solum adhortationes premii sempiterni, penasque proponere diuini iudicii, ut nostra sit absoluta conscientia, et illarum pro se rationem  Deo reddat intentio.«

Septimum capitulum de laico pellente suam coniugem, ex canone sanctorum apostolorum cap. 48 [i 1Kb] . »Si quis laicus uxorem propriam pellens, alteram uel ab alio dimissam duxerit, communione priuetur.«

Octauum capitulum de presbyteris et diaconibus, qui se a ministerio ecclesiastico subtrahunt, et seorsum collectas faciunt, ex canone Antiocheni concilii  cap. 5 promulgatum est: »Si quis presbyter aut diaconus episcopum proprium contemnens se ab Ecclesia sequestrauerit, et seorsum colligens altare constituat, et commonenti episcopo non acquieuerit, nec consentire uel obedire uoluerit semel et iterum conuocanti, hic damnetur omnimodo, nec ultra remedium consequatur, quia [Lamb. et Gent. add. suam] recipere non potest dignitatem; quod si ecclesiam turbare et sollicitare persistit, tanquam seditiosus per potestates exteras opprimatur.«

Nonum capitulum de clericis et monachis non manentibus in suo proposito, quod interrogatum est, in canone Chalcedonensi cap. 7 decretum est: »Qui semel in clero deputati sunt, aut monachorum uitam expetiuerunt, statuimus neque ad militiam,  neque 48 ad dignitatem aliquam uenire mundanam, aut hoc tentantes, et non agentes penitentiam, quo minus redire debeant [a 1Kb] , ad id, quod propter Deum primitus elegerant, anathematizari.«

Decimum capitulum de clericis, qui sunt in pochiis [b 1Kb] [hospitalibus], monasteriis, atque martyriis, ex canone Chalcedonensis concilii cap. 9 [Lamb., 8] ita decretum est: »Clerici, qui preficiuntur ptochiis, uel ordinantur in monasteriis, et basilicis martyrum, in episcoporum qui in unaquaque ciuitate sunt, secundum sanctorum Patrum traditiones, potestate permaneant. Nec per contumaciam ab episcopo suo desiliant; qui uero audent euertere huiusmodi formam quocunque modo, nec proprio subiiciuntur episcopo, siquidem clerici sunt, canonum correptionibus  subiacebunt; si uero laici uel monachi fuerint, communione priuentur.«

Undecimum capitulum, qui clerici etiam ab uxoribus abstinere debeant, ex concilio Africano cap. 37 ita continetur: »Preterea, cum de quorumdam clericorum, quamuis erga uxores proprias incontinentia referretur, placuit episcopos et presbyteros seu diaconos, secundum propria statuta, etiam ab uxoribus continere; quod nisi fecerint, ab ecclesiastico remoueantur officio: ceteros autem clericos ad id non cogi, sed secundum uniuscuiusque ecclesie consuetudinem obseruari debere [c 1Kb] .«

 Duodecimum capitulum, de his, qui uxores aut uiros dimittunt, ut sic maneant, ex concilio suprascripto Africano, cap. 69, ita continetur: »Placuit, ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungatur; sed ita maneant, aut sibi inuicem reconcilientur; quod si contempserint, ad penitentiam redigantur.«

49 Decimum tertium capitul. Inquisitum est, quod monachus, si clericus factus fuerit, quid agi [Bar., agere] debeat. Ex decreto beati Innocentii pape cap. 17, continetur: »De monachis qui diu morantur in monasteriis, et postea ad clericatus ordinem peruenerint [Lamb. add. statuimus], non debere eos a proprio proposito deuiare; aut enim,  sicut in monasterio fuit, et quod diu seruauit, in meliori gradu positus, amittere non debet; aut si corruptus [Lamb., Gent., hic et infra, correptus], postea baptizatus, et in monasterio sedens ad clericatus ordinem accedere uoluerit, uxorem omnino habere non poterit, quia nec benedici cum sponsa potest, iam antea corruptus; que forma seruatur in clericis, maxime cum uetus regula hoc habeat, ut quisque corruptus baptizatus, clericus esse uoluisset, sponderet se uxorem omnino non ducere [d 1Kb] .«

Decimum quartum cap. Quod presbyteri, aut diaconi, si in aliquo crimine prolapsi fuerint, non possint per manus impositionem penitentie remedium consequi. In decreto beati Leonis pape, cap. 16, decretum est ita: »Alienum est a consuetudine  ecclesiastica, ut qui presbyterali honore, aut diaconii gradu fuerint consecrati, hi pro crimine aliquo suo per manus impositionem remedium accipiant penitendi; quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo? Unde huiusmodi lapsis ad promerendum misericordiam Dei secreta [Lamb., priuata; Gent., probata] est expetenda secessio, ubi illis satisfactio fuerit digna, sed [Lamb., si fuerit digna, sit] etiam fructuosa [e 1Kb] .«

50 Decimum quintum cap. pro eo quod interrogatum est de laicis qui ecclesias in suis proprietatibus  construunt, quis ipsos [Lamb., Gent., ipsas] debeat regere, aut gubernare. »A sanctis Patribus ita statutum est, et in preceptis apostolicis continetur. Iuxta petitoris imploratum, ut si in quolibet fundo cuiuscunque iuris oratorium siue basilica fuerit constructa, pro eius deuotione in honorem cuiuscunque sancti, in cuius episcopi parochia fuerit fundatum oratorium aut basilica, percepta primitus donatione legitima, id est prestantem [Lamb., Bar., prestante] tot, gestisque municipalibus allegatis, predictum oratorium per missas publicas solemniter consecrabis, ita ut in eodem loco nec futuris temporibus baptisteria construantur, nec presbyter constituatur cardinalis; sed et si missas ibi facere [Lamb., Gent., si missus sibi forte] maluerit, ab episcopo nouerit  presbyterum, postulandum; quatenus nichil tale a quolibet alio sacerdote nullatenus [Lamb., ullatenus] resistatur, nisi ab episcopo fuerit ordinatum [a 2Kb] .«

Sextum decimum capitulum de clericis qui proprias ecclesias relinquunt, quid de eis agi debeat, ex canone sanctorum apostolorum, cap. 15, ita continetur: »Si quis presbyter, aut diaconus, aut quilibet de numero clericorum relinquens propriam parochiam pergat ad alienam, et omnino presbyter declinans [Lamb., omnino declinans preter] episcopi sui conscientiam in aliena parochia commoretur, hunc ulterius ministrare non patimur, precipue si uocatus ab episcopo redire contempserit, in sua inquietudine perseuerans. Tamen tanquam laicus ibi communicet [b 1Kb] .«

 51 Decimum septimum capitulum. Item pro episcopis, qui alterius clericos susceperint, ut excommunicentur, in eodem concilio cap. 16 [c 1Kb] , continetur: Episcopus uero, apud quem memoratus esse constiterit, contra eos decretam cessationem pro nichilo reputans, tanquam clericos forte susceperit, uelut magister inquietudinis communione priuetur [d 1Kb] .«

Decimum octauum capitulum, qui clerici uxores sortiri debeant in 27 [e 1Kb] cap. canonum sanctorum apostolorum decretum est: »Innuptis autem, qui ad clerum prouecti sunt, precipimus, ut si uoluerint, uxores accipiant, sed lectores cantoresque tantummodo [f 1Kb] .«

Nonum decimum capitulum, ut nullus presbyter aut diaconus sine commendatitiis epistolis suscipiatur,  in eodem canone sanctorum apostolorum [Lamb. add. cap. 34] continetur: »Nullus episcoporum peregrinorum, aut presbyterorum, seu diaconorum sine commendatitiis suscipiatur epistolis; et cum scripta detulerint, discutiantur attentius, et ita suscipiantur, si predicatores pietatis exstiterint. Sin minus, neque necessaria subministrentur eis, et ad communionem nullatenus admittantur, quia a surreptione multa proueniunt [g 2Kb] .«

52 uicesimum capitulum de uirginibus uelatis, si deuiauerint, quid de illis agendum sit: in libro Decretorum beati Innocentii pape, cap. 14 [Lamb., 19], assertum est: »Que Christo spiritualiter nubunt, et a sacerdote uelantur, si postea uel publice nupserint, uel se clanculo corruperint, non eas admittendas  esse ad agendam penitentiam, nisi is cui se coniunxerant, de mundo recesserit; si enim de hominibus hec ratio custoditur, quecunque, uiuente uiro, alteri nupserit, habeatur adultera, nec ei agendi penitentiam licentia concedatur, nisi unus ex his fuerit defunctus: quanto magis de illa tenenda est, que ante immortali se sponso coniunxerat, et postea humanas ad nuptias migrauit [a 1Kb] ?«

uicesimum primum capitulum, idem de non uelatis uirginibus, si deuiauerint, in eodem libro 20 cap. continetur: »He uero, que nondum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est, quia sponsio eius Domino tenebatur [b 1Kb] .  Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigit, solui sine uindicta non poterit. Nam si apostolus Paulus, que a proposito uiduitatis discesserant, dixit eas habere damnationem, quia primam fidem irritam fecerunt; quanto potius uirgines, que prioris promissionis fidem frangere sunt conate? Hec itaque, fratres karissimi [c 1Kb] , si plena uigilantia fuerint ab omnibus Dei sacerdotibus obseruata, cessabit ambitio, iniquitas superata calcabitur, ueritas spirituali feruore flagrabit, pax predicata labiis cum uoluntate animi concordabit. Implebitur edictum Apostoli, ut unanimes, unum sentientes, permaneamus in Christo, nichil per contentionem 53 nobis, neque per inanem gloriam uindicantes, non hominibus,  sed Deo nostro Saluatori placentes.«

uicesimum secundum capitulum de his que duobus fratribus nupserint, uel qui duas sorores uxores acceperint in concilio Neocesariense cap. 2, continetur: »Mulier, si duobus fratribus nupserit, abiiciatur usque  ad mortem: uerumtamen in exitu, propter misericordiam, si promiserit quod facta incolumis, huius coniunctionis uincula dissoluat, fructum penitentie in uita permanenti [d 1Kb] .« Nos autem, gratia diuina suffragante, iuxta predecessorum et antecessorum pontificum decreta, multo amplius confirmantes dicimus, ut dum usque sese generatio cognouerit, iuxta ritum et normam Christianitatis, et religionem Romanorum non copulentur coniugiis. Sed nec spiritalem, id est, commatrem, aut filiam, quod absit, quis ducat temerario ausu uxorem; est namque nefas et perniciosum peccatum coram Deo et angelis eius; in tantum enim graue est, ut nullus sanctorum Patrum, neque sacrarum synodorum assertiones [Lamb., nullis . . . . . assertionibus], uel etiam in imperialibus  legibus quispiam iudicatus sit; sed terribile Dei iudicium metuentes siluerunt sententiam dare [e 2Kb] .

uicesimum tertium capitulum de his qui homicidium sponte perpetrauerunt, in uicesimo primo capitulo Ancyrani concilii continetur: »Qui uoluntarie homicidium fecerint, penitentie se submittant; perfectionem uero circa uite exitum consequantur.«

54 uicesimum quartum capitulum, item de his qui homicidium non sponte perpetrauerunt; in eodem Canone cap. 22. [Bar., 25] continetur: »De homicidiis non sponte commissis, prior quidem definitio post septem annorum penitentiam, perfectionem consequi precepit; secunda uero, quinquennii tempus explere.«

uicesimum quintum capitulum de his qui adulteras  habent uxores, uel si ipsi adulteri comprobantur. In concilio Ancyrano c. 19 continetur: »Si cuius uxor adulterata fuerit, uel si ipse adulterium commiserit? Septem annorum penitentia oportet eum perfectionem consequi secundum pristinos gradus [f 1Kb] .«

 uicesimum sextum cap. de monachis et uirginibus propositum non seruantibus in libro Decretorum beati Syricii pape cap. 6 continetur: »Preterea monachorum quosdam, atque monacharum, abiecto proposito sanctitatis, in tantam protestaris demersos esse lasciuiam, ut prius clanculo, uel sub monasteriorum pretextu illicita ac sacrilega se contagione miscuerint; postea uero in abruptum conscientie desperationem perducti, de illicitis complexibus libere filios procrearent, quod et publice leges, et ecclesiastica iura condemnant: has igitur impudicas detestabilesque personas a monasteriorum cetu, electorumque [Lamb., ecclesiarumque] conuentibus eliminandas esse mandamus, quatenus retruse in ergastulis, tantum facinus continua lamentatione deflentes purificato possint  penitudinis igne decoquere, ut eis, uel ad mortem saltim solius misericordie intuitu, per communionis gratiam, possit indulgentia subuenire [a 2Kb] .«

55 uigesimum septimum cap. de his que non coacte, sed uoluntate propria uirginitatis propositum susceperunt, quod delinquant cum nupserint, etsi nondum fuerint consecrate; in libro Decretorum beati Leonis pape, cap. 28 [Lamb., 27] continetur. »Puelle que non parentum coacte imperio, sed spontaneo iudicio uirginitatis propositum atque habitum susceperunt, si postea nuptias eligunt, preuaricantur et iam, si [Id., etiam si] nondum eis gratia consecrationis accessit, cuius utique non fraudarentur munere, si in proposito permanerent [b 1Kb] «.

Hec itaque, karissimi nobis, et dilectissimi, que  superius annexa sunt, in quantum, miserante Deo, ualuimus, inter cetera cap. deflorantes, tam sanctorum apostolorum, quam et iam [Id. hic et infra, etiam et] et beatorum Patrum sanctiones, seu et iam et probabilium beatissimorum pontificum decreta, ut uniuscuiusque capituli sententia continet, in breui eloquio perstringentes, ad uestri presulatus notitiam et predicationem, atque populi uobis a Deo crediti edificationem, mandauimus ministranda atque perficienda; hortantes uestram omnium prudentissimam sanctitatem, et procerum directionem, omni moderationi [Lamb. et Bar., ut omnimoda ratione] non declinantes, a dextris aut sinistris, sed uiam regiam incedentes, constantissime obseruetis apostolica mandata; etenim hec, amantissimi nobis, uobis dedimus  in mandatis, ut nec nos coram Deo de taciturnitate iudicemur; nec uos de neglectu coram eo cogamini reddere rationem, sicut scriptum est in Dominico precepto: Si non uenissem, et locutus eis fuissem, peccatum non haberent . Itaque nichil excusationis adhibentes, omnium rationabilium animarum salutem procuretis, 56 ita currentes in agone, ut non uituperetur ministerium uestrum, sed magis de palma uictorie brauium accipietis [Lamb., accipiatis] iuxta egregii Apostoli dictum, habentes, bonis actibus inherendo, repositam coronam iustitie in siderea mansione, quam uobis reddat in illum diem iustus iudex Dominus Deus et Saluator noster iehsu Christus, qui uiuit in unitate cum Deo Patre omnipotente, et Spiritu sancto per omnia secula seculorum. Amen.





57 IN STEPHANI II LITTERAS ADMONITIO.


 Cum Zacarias obiit supremum diem, anno uidelicet 752, mensis Martii 24, duodecim infra dies duo pontifices sunt electi, utrique nomen Stephanus; at prior tridui spatio, antequam consecraretur occumbens, neque ab Anastasio Bibliothecario, neque ab antiquorum ullo inter pontifices recensetur. Panuinius, quem card. Baronius sequitur, hunc etiam refert in reliquorum numerum. Hinc factum est ut  Stephanus II, al. III, hic noster audiat, tametsi triduani illius electi uix nomen ad nos peruenerit. Stephanus igitur II ad Petri cathedram ascendit, cum temporis cause erant plures cur Gregorii III exemplo auxilium peteretur, idque opportunius, ex Francia, quod intermissum tandiu erat. Etenim Pippinus, Caroli Martelli filius, nullo amicitie aut societatis uinculo iunctus erat cum Aistulpho Langobardorum  rege: plurimis autem beneficiis deuinctus erat sancte sedi, cuius presertim auctoritate idem primus Caroline stirpis regnare ceperat precedenti anno. Preterea Carolomannus, Pippini frater, per sancti Zacarie manus monachum induens Roma Cassinum se contulerat, ubi sub Optati abbatis disciplina rebus celestibus dabat operam. Huc accedit Bonifacii Moguntini studium feruens pro apostolice sedis disciplina in Galliis stabilienda, firmandaque in aliquibus Francorum monarchie partibus religione. Inde siquidem Rome cum Francis necessitudo, magnumque missorum ac litterarum utrinque commercium.

II. Nihilominus Stephanus, qui in Lateranensi patriarchio eductus probe omnia norat, Zacarie presertim exemplum recens pre oculis habuerat, Aistulphum initia sui pontificatus conturbantem, cedesque ac uastationes minitantem, multis muneribus mulcet, ac per legatos Paulum germanum suum, quem in  pontificatu successorem habuit, et Ambrosium primicerium pacis fedus cum illo iniit per annos 40. Quarto inde mense fedifragum, grauissimoque Romane prouincie incolis tributo imposito, quod capitationem appellant, tyranno haud dissimilem, noua aggreditur legatione uenerabilium abbatum Optati Cassinensis et Attonis sancti uincentii ad uulturnum, nouisque amplissimis muneribus audaciam illius frangere pertentat. Cumque id minime cessisset ex uoto, paulo post euenit ut imperator Constantinopoleos, 58 misso Ioanne Silentiario, ac requisita pontificis opera, exarchatum, ac Pentapolim e manibus Langobardorum eripere pacis artibus moliretur. At seuissimus ille rex et pontificis preces et equissima Augusti postulata susdeque habuit. Tum uero Stephanus captata occasione missos suos cum Silentiario Constantinopolim direxit. Pontificis ii litteras ferebant obsequii plenas, queis tum de exarchatu rem infectam enarrabat, tum suppliciter eum orabat ut  cum milite ad liberandam Urbem totamque Italiam ueniret. Id factum initio anni 753, ut constanter antiqui ac recentes scriptores tradunt. Locupletissimum reuera argumentum quod Romani pontifices Zacarias et Stephanus, inutili Gregorii III exemplo edocti, ne cogitarunt quidem de petendis ex Francia auxiliis; quodque ab annis licet quinque et uiginti sancte reipublice moderatores essent, uerique principes Romane prouincie ab ipsis Langobardorum regibus haberentur, spem omnem resipiscentie Grecorum Cesarum non abiecerant; iisdemque rempublicam tot seruatam incommodis ultro reddituri erant, modo aduersus nupera Aistulphi molimina periclitanti Urbi et Italie opem ferrent.

III. uerum, sic uolente Numine, tanta socordia fuit impii Copronymi, ut neque contemptus Aistulphi exarchatui incubantis ab anno 751, cum Rauenna capta, pulsoque Eutychio exarchorum supremo, dominari ibidem cepit; neque officia et preces pontificis  eum mouerint. Hec cum ita se haberent, quid reliquum erat Stephano, nisi ut diuinam imploraret clementiam, quod tum ipse nudis pedibus, tum omnis populus aspersus cinere sacra templa adeundo frequenter gessit? Inde autem factum esse arbitror cum sacro Annalium principe  ut tam presenti tamque firmo uteretur presidio Pippini regis, per quem sancta sedes magnum habuit incrementum; nam Gregorii III predecessoris sui uestigiis insistens, ad Francos se conuertit. Opportuniori autem tempore id consilii cepit, tum ex predictis causis, tum quia Pippini noui regis pietas summa erat in Deum, summusque amor in principem apostolorum Petrum. Peregrino cuidam datas litteras ad regem liber Pontificalis tradit  quas tamen nemo unquam uidit. Quare de primis hisce litteris ualde dubia res est. Certe haud ita multo post Droctegangus missus regis Rome adfuit, per quem binas in Franciam litteras misit  ex quibus patet rem geri ceptam feliciter a pontifice.

Iu. Tantum negotium esse inchoatum oretenus uidetur; non enim Droctegangus litteras, sed uerba salutationis secum detulit; eumdemque 59 in modum fecisse pontificem, de se ipse palam testatur. Per eum tue sublimissime bonitati in ore ponentes remisimus responsum. Litterisque alteris Francorum duces precatur, ut cooperatores et adiutores sint in causa sancti Petri, perseuerantiam tantummodo et regi, et ducibus enixe commendans. Quod, ut fidem facit de re agi ceptum, ita Peregrino illi, quicunque fuerit, non litteras, ut Anastasius credidit, periculosum sane consilium, sed uerba esse credita persuadet. Confirmant id Rodigangus episcopus et Autcarius dux, alteri missi regii, qui pontificem in Franciam deducturi, paulo post adueniunt; nec tamen ullum in litteris indicium habetur facti apud Anastasium, Paulum Diaconum et Annales, celeberrimi. Utcunque autem sit, ante dimidium Octobris mensis predicti  anni 753 ea omnia euenerant, que breui admodum narratione amplexus sum. Itaque nouem fere mensium spatio et Copronymi fides extremum tentata, et res bene admodum cepta tum litteris, tum arcana missorum interlocutione per Romanos et Francos; ac denique illo itum a pontifice, ut presentia sua, nullo interprete, tanti momenti negotium perficeretur. Non coniectando, aut consultum in consulatum, huncque in patriciatum inflectendo id assequimur; sed pontificis ipsius epistolis in Codice Carolino existentibus, cumque historia omni mirum in modum consentientibus id uberrime edocemur. Predicte siquidem due 4, 5, al. 10, 11, tanti negotii principium sunt, relique sex perfectio.

u. Earum ordo ex rebus ipsis quas continent adeo certus, ut incuria illius qui eumdem peruertit in Codice facili negotio ualeat emendari. Quamobrem 6, 7, 8, 9, 10, 11, al. 7, 9, 4, 6, 3, 8, consensu omnes enumerant. Quin etiam de tempore quo unaqueque  conscripta est nulla fere dissensio, preter ultimam, que est undecima seu octaua Codicis. Etenim Baronius, Cointius, Pagius aliique, ad annum referunt 756, Muratorius autem, eumque secutus Mansius , ad annum differunt 757. Hic quidem multa recentiorum scriptorum obseruata congerens; ille autem innixus catalogo qui Farfense Chronicon preit, et duabus chartis archiui Lucensis: utrumque mouet desiderii regis initium, quod eorum monumentorum auctoritate constituunt an. 757, aut Decembri mense anni precedentis. Stephanus quippe de huius electione loqui in ea epistola non posset, ut putant, anno 756. Nostra nichil interest chronologicis huiusmodi tricis immorari, que nichil promouent; ea propter a ueteri chronologia non discedimus. At spectanda in primis historia iis epistolis 60 inclusa, quippe que commenta omnia et disputationes recentiorum euertit.

uI. Omnium primo epistolarum tituli spectari  debent. »Excellentissimo filio Pippino regi« orditur prima Stephani epistola: et »Pippinum excellentissimum regem« uidere est nominatum in altera, que ad duces Francorum, tempore eodem data fuit, anno uidelicet 753. Quare igitur ante annos quindecim Gregorius III in suis litteris ad Pippini patrem, Carolo subregulo semel et iterum dixit? Quare Zacarias suam inscripsit epistolam anno 747: »Excellentissimo atque Christianissimo Pippino maiori domus?« Tante mutationis causam reddit Ludouicus II in celebri ad Basilium epistola  sepius edita. »Francorum principes primo reges, deinde uero imperatores dicti sunt, ii duntaxat qui a Romano pontifice ad hoc oleo sancto perfusi sunt . . . . . a qua  et regnandi prius et postmodum imperandi auctoritatem prosapie nostre seminarium sumpsit.« Luculentius id patet ex cod. ms. de Glor. mart. sancti Gregorii Turonensis, in cuius fine scriptor Pippini temporum  equalis, codicis etatem posuit; quam rem tanti habuit Mabillonius , ut inter monumenta uetera recensuerit. Ibi autem ad rem nostram ita legitur: »Ipse predictus domnus florentissimus Pippinus rex pius per auctoritatem et imperium sac. record. domni Zacarie pape, et unctionem sancti chrismatis per manus sacerdotum Galliarum, et electionem omnium Francorum tribus annis antea  in regni solio sublimatus est.« Sunt quibus hec Childerici III, regis Merouingiorum ultimi, licet ignaui atque inutilis, depositio, Carolingiorumque exaltatio auctoritate apostolica parum sapit, legumque ciuilium ope de iure disputant: at uelint nolint, factum probarunt ueteres, eiusque memoriam, ne ulla unquam deleret obliuio, annalium monumentis consignarunt. Idque mihi est satis ad priorum Stephani II epistolarum titulos nouos, atque antea inauditos explicandum.

uII. Relique epistole omnes tum Stephani, tum successorum pontificum, ad regis titulum adiiciunt  illustrem alium patricii Romanorum. Quem sane titulum, nequicquam eruditi recentiores se torquent, ante exeuntem annum 754, cum pontifex idem ex Francia redierat Romam, nulla in pontificia epistola reperire est. Hinc uero non modo Pippinum, sed filios quoque eius Carolum et Carolomannum, perpetuo patricios nuncupatos in litterarum titulis uidemus. Causa liquet ex constanti scriptorum ueterum ac recentiorum testimonio ; quinto enim Kalendas sextiles, seu die 28 Iulii eius anni, Stephanus II et Pippinum iterum, et duos filios reges unxit in monasterio sancti Dionysii, nec non patricios Romanorum designauit. Quam dignitatem Pippinus et Carolomannus usque ad extremum uite diem retinuerunt, perpetua enim erat; Carolus autem, qui postea Magnus appellari cepit, in octaui eius seculi fine Augusti potiorem dignitatem adeptus, antiquiorem illam patricii, natura sua desuescentem,  nomine tenus, non re pretermisit. Sed hec, cum excedant limites Codicis Carolini, huc non pertinent. Hactenus de patricii dignitate, quam ab exeunte anno 754 epistole omnes laudati Codicis preseferunt in titulo. Maioris momenti res modo spectari oportet; que nimirum pontificem inter et reges euenerunt tum in Francia, tum in Italia, usque ad annum 757, cum Stephanus supremum diem obiit 24 Aprilis. Iis quippe minime cognitis uera litterarum sententia teneri non potest.

uIII. Quanquam Roma discessisset pontifex die 14 Octobris anni 753, non ante diem 15 Nouembris ab Aistulpho impetrauit iter suum Ticino prosequi uersus Franciam. Neque enim pontificiis precibus, neque regis Pippini legatorum arte et officiis moueri poterat, ut maximum sibi, quod presagiebat, incommodum lubens mercaretur. Quin etiam egre dimissum insidiis prosequi ausus est, quoad Italie fines est pretergressus. Tum uero consilia omnia pontificis  ut eluderet, Optato Cassinensi abbati precepit ut legationem monachorum ad Pippinum adornaret, cuius princeps esset Carolomannus Francorum regis frater, perque eam illius aures animumque a pontifice auerteret. uersuta deliberatio! Optatus ipse abbas paulo ante legatione pontificis functus, dure acceptus tuerat ab Aistulpho, suumque ad monasterium reuerti iussus, ne rei quidem infecte nuntius redire ad Urbem potuerat. Preterea recens memoria erat Cassini instaurati monasterii per Petronacem, cui Optatus successerat. Que res Langobardorum immanitatis pristine admonebat, qui illud a fundamentis ita euerterant, ut uix post annos 135 inhabitari a paucis monachis ceptum fuerit. Quid si eadem gens audacissimi regis imperio excidium innouandi occasionem captasset? Quid plura? Monasterii periclitantis mandatorumque abbatis impulsu Carolomannus cum sociis ad regem fratrem aduolat, imminentia damna exaggerat, a pontificis amicitia ut illum  disiungat omnia experitur. At diuine uoluntati resistere nequaquam ualuit. Certum, deliberatumque erat regi causam diui Petri aliis omnibus anteferre. 62 Quamobrem ut monachorum incolumitati consuleret, pontificis auctoritate in sancti Dionysii cenobio eos collocauit; unde Carolomannus insequenti anno migrauit ad superos; socii uero ad sancti Benedicti monasterium Cassinense nonnisi anno 756 post Aistulphi mortem sunt regressi, ut patet ex postrema Stephani epistola . Interea de summa re, que pontificem eo perduxerat, liberius agebatur.

IX. Pontigone in palatio regio, ubi primum summo cum honore pontifex erat exceptus die 6 Ianuarii mensis 754, explorata omnia sunt, tum quorum enarratio missis credita erat, tum quorum tractationem sibi pontifex reseruauerat. Deinde Carisiaci confecta stipulatio diplomatis, cui non modo Pippinus, uerum etiam filii Carolus et Carolomannus, iam reges et patricii Romanorum designati, necnon  palatina officia subscripserunt. De quibus constat ex Anastasio, epistolis Codicis Carolini, et omnibus Francorum scriptoribus. De exarchatu et Pentapoli, quas prouincias Aistulphus Grecis ante triennium, seu potius Romano pontifici, in cuius clientelam se dederant, Grece impietatis causa, eripuerat, donandis diuo Petro et eius successoribus, uique armorum e potestate Langobardorum eripiendis actum fuit. De Urbe autem atque eius ducatu similiter donandis tam longe est ut pontifex cum rege ageret, ut Narniensem ciuitatem a Spoletano duce iampridem inuasam recuperandi eius auxilio spem non inanem conceperit. Etenim ubi rex in Italiam primo uenit cum milite, dux ille territus ciuitatem inuasam restituit. Cumque haud ita multo post Francis ex Italia recedentibus Aistulphus fedifragus non solum exarchatum et Pentapolim tradere recusauerit, sed etiam que pontificie dominationis erant inuaserit, ipsamque urbem Romam obsidione cinxerit  ineunte anno 755, Stephanus Pippinum ad nouam expeditionem sollicitans, clare et distincte eum docet tum de exarchatu et Pentapoli nullatenus traditis, tum de antique ditionis pontificie ciuitatibus ereptis . Quod eodem tempore iisdemque uerbis proceribus Francorum significat: »Nihil iuxta ut constituit et per uinculum sacramenti confirmatum est, ualuimus impetrare, etiam quia nullum augmentum nobis factum est, potius autem post desolationem totius nostre prouincie, etc.« et infra: »Nam et ciuitatem Narniensem, quam beato Petro tua Christianitas concessit, abstulerunt, et aliquas ciuitates nostras comprehenderunt.«

X. In quibus ea presertim notari uelim, que quia Gretserus pretermiserat in epistola 8, al. 4, apud Muratorium quoque desiderantur, 63 qui Lambeciane editionis alieno opere parum accurato uarias lectiones adiungens  non pauca  omisit notatu digna que suis locis indicabuntur. In sequenti autem neque a Gretsero, neque a Muratorio, que nuper attuli, omittuntur. Quid enimuero sibi uolunt pauca illa, »nullum augumentum nobis factum est,« post narratum quod Aistulphus nichil omnino tradidit de exarchatu et Pentapoli, et antequam ditio propria Romane sedis memoretur? Nonne consentiunt cum inscriptione omnibus notissima apud Rauennam: Pippinus pius primus amplificande Ecclesie uiam aperuit? Nonne qui Romane prouincie, siue Urbis et eius ducatus dominationem ante Pippini donationem negant, a ueritate longe abeunt? Disputent ii potius num pontifex tanquam primus ciuis, an uelut princeps, reipublice preesset, quod unum queri potest: at res luce ipsa clariores nequicquam audent in dubium uertere. Et uero si rex periurus nichil omnino dederat beato Petro, ut in predictis litteris legimus; si »nec unius palmi terre spatium beato Petro sancteque Dei Ecclesie,  uel reipublice Romanorum reddere passus est,« quod precedentibus in duabus epistolis  pontifex querebatur: quo igitur spectant alia illa uerba eiusdem pontificis , »scamaras atque depredationes, seu deuastationes in ciuitatibus et locis beati Petri?« et alia, que nuper audiuimus: »aliquas ciuitates nostras comprehenderunt?« Longum esset hic omnia persequi, que opportuniorem sibi locum uindicant in notis. Hec tamen pauca digna mihi uisa sunt que hic ueluti prelibentur, quoniam preeunt possessionem uel unius palmi terre initam a pontifice, ad Cointii, Pagii aliorumque tum ex Francia, tum ex Italia scriptorum opiniones euertendas, qui pontificie dominationis primordia desumunt a donatione Pippini, et, quod incredibile omnino est, exarchatu et Pentapoli definiunt sancte sedis ditionem; Urbis autem et Romani ducatus dominatum alii ad annos alios, diuturna omnes post tempora, et omnes falso differunt eiusque naturam peruertunt.

 XI. Cum enim sanctus Leo III, tum motus exemplo suorum predecessorum Pauli I, Stephani III et Adriani, qui Rauennatum archiepiscoporum audaciam reprimere Francorum regum auxilio uix, imo ne uix quidem potuerant, ut infra planum erit ex litteris huius Codicis; tum Romanorum aliquot temeritate compulsus, patriciatus Caroli dignitatem in Augusteam immutarit, ac proinde auctoritatem illi et Rome et tota in ecclesiastica ditione delegarit, aut, si mauis, concesserit: predicti auctores ambiguis antiquorum testimoniis, suisque commentationibus 64 pontificum Romanorum auctoritatem supremam in imperialem uertunt, et delegatam seu concessam imperialem  in pontificiam. At de his dicendum erit ad litteras Leonis III, que Codicis Carolini epistolas continuo sequentur. Nunc de istis que supremam sancte sedis potestatem tam perspicue ponunt ob oculos; ut omnes illorum conatus eludant. Id precipue  patet ex postrema Stephani II epistola , que una exploranda restat; nam quod de sex prioribus premonendum erat, iam dixi: que autem diui Petri nomine conscripta fuit  anno 755, eiusdem sententie est ac due precedentes dicti anni. In postrema uero, data sequenti anno 756, et de priori donatione Pippini confirmata  acerrime uindicata, Grecorum petitionibus susdeque habitis, et de omnium fere urbium exarchatus Pentapolisque solemni possessione inita tam dilucidus ac distinctus habetur sermo, ut eius impugnatio audax, imo impudens uocari possit.

XII. Postquam audiit Copronymus deuictos a rege Francorum Langobardos, omnesque ciuitates et loca que iuris Grecorum erant ante annos quatuor, ac per exarchos, utcunque dubia populorum fide, retinebantur, Romano pontifici a rege uictore data esse; postquam, inquam, hec audiit Copronymus, nullis  paratis exercitibus, ut equum erat, sed legatis tanta re commissa, Georgio protosecrete et Ioanni Silentiario, eius exitum exspectans, in impietate audacior patre, in necessario armorum usu maxime omnium deses, manebat Constantinopoli. Legati ueniunt primum Romam, ubi de noua Pippini expeditione audiunt a pontifice, qui apostolico misso iis adiuncto abire ad regem sinit. Mari Massiliam ocissime appellentes, Francorum exercitum Langobardiam iam tenere comperiunt. Quamobrem quid consilii caperent nescii, missum apostolicum detinere illic moliuntur, quod minime cessit ex uoto: is enim pergere quo ceperat omnino uoluit. Quod licuit, ex iis unus eum preuertit, Pippinumque prope Ticinum assecutus, precibus ac munerum sponsione eum aggreditur: »ut Rauennatum urbem, uel ceteras eiusdem exarchatus ciuitates et castra imperiali tribuens concederet ditionii.« Responsum regis spem omnem ademit, pre aliis id iureiurando affirmantis »quod  per nullius hominis fauorem sese certamini sepius dedisset, nisi pro amore beati Petri et uenia delictorum; asserens et hoc, quod nulla eum thesauri copia suadere ualeret ut quod semel beato Petro obtulit, auferret.« Fusius omnia enarrantur 65 apud Anastasium, quo hac in re integrior testis haberi non potest: ea siquidem scripsit que a rege ipso pontifex sciscitatus fuerat erantque haud dubie litteris commendata.

XIII. Et uero non multos post dies, audito Greci imperatoris legato, rex Francorum deuicit secundo Aistulphum, meniisque Ticini clausum cegit dare missos, quibuscum suus consiliarius Fulradus abbas singularum ciuitatum possessionem iniret pro sancta sede, quod factum postremis mensibus anni 755, fortasse etiam sequentis initio; nam pontifex, nonnisi anno 756 aliquantulum prouecto agit gratias Pippino ob negotium a Fulrado confectum , istud etiam adiungens quod nouus Langobardorum rex Desiderius se redditurum promiserat nonnullas  ciuitates, quarum possessionem inire per Aistulphum non licuerat. Eadem occasione et de altero legato imperiali hec scribit: »Qualiter autem cum Silentiario locuti fueritis, uel quomodo eum tua bonitas absoluerit, una cum exemplari litterarum quas ei dederitis, nos certiores reddite, ut sciamus qualiter in communi concordia agamus, sicut inter nos et Fulradum Deo amabilem constitit.« Ex quibus patet pontificem tunc latuisse colloquium regis cum legato, factamque huic potestatem abeundi, ac responsum ei datum ad Copronymum: que ne apud Anastasium quidem leguntur. Secus est de Pippiniane donationi ciuitatum possessione per Fulradum inita; non enim donatio ipsa, ut falso creditur, apud Anastasium enarratur; sed ee tantum ciuitates recensentur quarum claues obsidesque in Urbem uenerunt. De donatione enim integra cum regia Pippini et filiorum subscriptione ait: »Que et usque hactenus in archiuo sancte nostre ecclesie recondita tenetur.«  Cumque horum omnium cognitio necessaria sit ad tenendam huius epistole sententiam, Anastasii locum hic promam ex celebri Farnesiano codice, per eadem fere tempora exarato, qualem accurate descripsit ill. Blanchinius, forma ipsa characteris seruata . In uita igitur Stephani II  hec perquam diligenter enarrantur:

XIu. »Et denuo confirmato interiore pacto, qui per elapsam octabam indictionem inter partes prouenerat, restituit ipsas prelatas ciuitates, addens et castrum quod cognominatur Comiaclum. De quibus omnibus receptis ciuitatibus donationem in scriptis beato Petro adque sancte Romane Ecclesie, uel omnibus in perpetuum pontificibus apostolice sedis emisit possidendas; que et usque 66 actenus in achibo sancte nostre ecclesie recondite tenetur. Ad recipiendas uero ipsas ciuitates misit ipse Christianissimus Francorum rex suum consiliarium, id est Fulradum  uen. abbatem et presbyterum absolsit. Et continuo eius eximietas feliciter cum suis exercitibus Franciam reppedauit. Prenominatus autem Fulradus uen. abb. et prbr. Rabennantium partes cum missis iam fati Aistulfi regis coniungens, et per singulas ingrediens ciuitates tam Pentapoleos et Emilie, easque recipiens et obsides per unamquamque auferens, aque primatos secum una cum claues portarum ciuitatum deferens Romam coniunxit. Et ipsas clabes tam Rabennantium urbis, quoque diuersarum cibitatum ipsius Rabennantium exarchatus una cum suprascripta donatione de eis a suo rege emissa, in confessione beati Petri ponens eidem Dei apostolo et eius uicario sanctissimo pape adque omnibus eius successoribus pontificibus perenniter possidendas adque disponendas tradidit: id est Rabenna, Arimino, Pensauro, Conca, Fano, Cesinas, Sinogalias, Esis, Forumpopuli, Forum Olibi, cum castro Sussubio, Monteferetri, Acerragio, Montelucati, Serra, Castellum  sancti Marini, uobio, Orbino, Gallis, Luciolis, Egubio, seu Comiaclum, necnon et ciuitatem Narniensem, que a ducatu Spoletino parti Romanorum per euoluta annorum spatia fuerat inuasa.

Xu. Hinc uidemus Aemilie seu exarchatus ciuitates abesse Fauentiam, Imolam, Ferrariam, Bononiam Gabellum, Adriam. Pentapoleos etiam Anconam, Auximum, Numanam, Forum Sempronii et Territorium ualuense; quare Pippinianam donationem integram non describi apud hunc auctorem intelligimus. Eoque id magis, quod epistola Stephani II quam uersamus, enarrata Aistulphi morte, qui pacta conuenta uiolauerat aliqua ex parte, de successore eius Desiderio tum Romanis amico: »Pollicitus est, inquit, restituendum beato Petro ciuitates reliquas Fauentiam, Imulas, et Ferrariam cum eorum finibus; simul etiam et Saltora, et omnia territoria.« Necnon et Ausimum, Anconam, et Humanam ciuitates cum eorum territoriis. Et postmodum per Garinodum ducem, et Grimoaldum nobis reddendum spopondit ciuitatem  Bononiam cum finibus suis.« Ne Desiderium quidem stetisse promissis, Romanosque pontifices usque ad Caroli Magni tempora, qui paternam suamque donationem instaurauit, exarchatum integrum ac Pentapolim haud possedisse Stephani successorum epistole nos docebunt. Interea uero tenemus, quanta cum fide 67 apud Anastasium recenseantur ciuitates, quarum certa possessio ab anno 756 seu etiam sequenti, ut Annalium Fuldensium auctoritate nonnulli affirmant, que unius anni discrepantia rei summam non mutat. Summa scilicet ea est, ut »ciuitates reliquas, que sub unius dominii ditione erant connexe atque constitute, fines, territoria, etiam loca et saltora in integro« sancta sedes Pippini opera possideret, quorum possessionem minime inierat Fulradus, adeoque exarchatus integer ac Pentapolis, que Langobardi ante annos quinque sue subiecerant potestati, unius clientelam iampridem uenerant, subiicerentur. Id Stephanus petit postremis litteris.

 XuI. Multa que in Stephani litteris, presertim ultimis, continentur, pretereo, quippe agendum de iis erit in notis, cum sancte sedis ditionem seu pontificium principatum non spectent, quem unum hisce in admonitionibus ad uniuscuiusque pontificis litteras mihi proposui. Id uero preterire non possum, nec debeo quod neque apud Anastasium, neque ullis e Stephani litteris, quidquam a rege Francorum datum esse deprehenditur, citra exarchatum atque Pentapolim; tametsi pro Urbe et eius ducatu uindicandis sancte sedi expeditio altera suscepta esse uidetur, nam Roma obsidione cingebatur, gensque effrenis Langobardorum longe lateque per Romanam prouinciam grassabatur. Territi tum quidem Langobardi, qui ne suum quidem regnum tueri poterant aduersus ualidissima Francorum arma, et uexare Romanam prouinciam desierunt, et que bello acquisierant contra Grecos, restituere iureiurando sunt polliciti. Spoleti etiam dux iure sibi metuens, Narniam, quam  Romanis inuaserat, ultro iis reddidit. Hinc est quod redemptam a Pippino hanc Romanam prouinciam frequenter audimus in his litteris, nusquam tamen reperire est donatam aut redditam diuo Petro et eius successoribus: nichilominus Paulo I ad summum pontificatum euecto post Stephani fratris mortem anno 757, continuo rex Pippinus Romanos admonet ut suo ipsorum principi fidem seruent, quod testatur  »uniuersus senatus atque uniuersa populi generalitas a Deo seruata Romane urbis,« perspicuis hisce uerbis : »In ipsis uestris mellifluis apicibus nos salutari prouidentia uestra ammonere precellentia uestra studuit firmos nos ac fideles debere permanere erga beatum Petrum principem apostolorum et sanctam Dei Ecclesiam, et circa beatissimum et coangelicum spiritalem patrem uestrum a Deo decretum dominum nostrum Paulum summum pontificem et uniuersalem papam.« Quare iidem profitentur: »Nos quidem, 68 precellentissime regum, firmi ac fideles serui sancte Ecclesie Dei, et prefati ter beatissimi et coangelici spiritalis Patris uestri domni nostri Pauli summi pontificis et uniuersalis pape consistimus.« Igitur Rome eiusque ducatus princeps et antea fuerat et tunc erat pontifex.

XuII. Quod si argumentum aliud longe prestantius desideratur, peti illud debet ex quinta Stephani epistola  data ad regem et omnes  Francos tempore obsesse Urbis an. 755, cum »nullum augmentum factum« erat, neque »unius palmi terre spatium« ueteri ditioni additum fuerat. Ibi enim definitur »senatus et generalitas populi« hunc in modum: »Stephanus papa, et omnes episcopi, presbyteri, diacones, seu duces, chartularii, comites, tribuni, et uniuersus populus et exercitus Romanorum.« Palatina hec officia principatum designare ii tantum ignorant, qui pontificiam ditionem egre ferunt Rome et in eius ducatu. At de Stephani epistolis satis multa. Cum iis autem maximam affinitatem habent que ad Pauli multo plures premoneam, postquam e Stephani epistolarum notarumque iis subiectarum lectione plura etiam quam que hic monui comperta erunt. Equidem pro certo habeo, prorsus abiectum iri opiniones seu potius hallucinationes eorum qui Rome atque eius ducatus dominationem a Francorum regibus repetunt. Quare et  consecute inde questiones, cuiusmodi esset pontificum dominatio; num, utilis tantum dominii Ecclesia compote, supremum ius apud Augustos remaneret, et regesne an Augusti Romam concesserint diuo Petro et eius successoribus? Quarum sane rerum nullo herentium fundamento transmontanorum pleni sunt libri, nupero Italorum Annalium scriptore iis suffragante. At ueritas simplex atque una opinionibus hominum omnigena etiam eruditione prestantium nunquam fuit obnoxia.





Iu. 69 [a 1Kb] ITEM EPISTOLA EIUSDEM PAPAE PER DROCTEGANGUM ABBATEM DIRECTA, In qua continentur gratiarum actiones et uberrime benedictiones.
.

ARGUMENTUM.---Pippini auctoritate apostolica regis  Francorum secrete legationi officiose respondet. De suscipienda Ecclesie defensione ab eodem rege ac de futuro pontificis in Franciam itinere secreto agitur per Droctegangum abbatem uiue uocis oracula ultro citroque ferentem. Responsum regium secreto pariter mitti desiderat.

Domno excellentissimo filio Pippino regi, [b 1Kb] Stephanus papa.

 Presens Droctegangus abbas sacris liminibus protectoris tui beati apostolorum principis Petri, et nostris obtutibus presentatus imposita sibi uerba salutationis ac sospitatis [a 2Kb] , a Deo seruate atque amantissime excellentie tue [exponens, uel simile quid] innumeras omnipotenti Deo leti effecti gratias referentes egimus, petentes eius diuinam misericordiam, licet peccatores et indigni, ut pro sua te protegat pietate, excellentissime fili, et multo amplius atque perfectius suo timore tuum regnum confirmet, et amore apostolico, quatenus et presenti uita longe [Grets., longeua] feliciter fruaris, et eterne beatitudinis [Lamb., beatitudinis paradisi] consors, fructu apostolici amoris, effici merearis; [b 1Kb] etenim 70 presens Droctegangus, fidelis tuus missus, iuxta  quod nobis locutus fuit, congruum per eum tue sublimissime bonitati in ore ponentes remisimus responsum, cui et in omnibus credere iubeas [Lamb., lubeas], quia in omnibus que mandasti, Christo cooperante, salutaria tibi mandauimus, sed imple Dominicum dictum, sicut scriptum est: Quoniam qui perseuerauerit usque in finem [Gent. add. hic], saluus erit [c 1Kb] . Ex hoc enim centuplum accipies, et uitam possidebis eternam. Hoc autem petimus, fili, ut dum missos tuos ad nos remittere iusseris, cum responsis hunc Ioannem uirum religiosum cum eis mittere iubeas; fidelis enim tuus est, et prudenter reportat responsa. Bene uale.





u. 71 ITEM EPISTOLA GENERALIS EIUSDEM PAPAE, In qua continentur gratiarum actiones et uberrime benedictiones.



ARGUMENTUM.---Eadem occasione orat Francorum duces, ut sancti Petri causam una cum rege, iuxta conditum per Droctegangum, suscipiant. Celestem remunerationem ipsius apostolorum  principis patrocinio pollicetur; si in timore Dei, et Petri amore, quo mirifice afficiebantur una cum rege, perseuerauerint usque in finem. Petrum potestate sibi a Deo concessa peccata hic delere, et aperire ianuam regni celorum.

[d 1Kb] Stephanus episcopus seruus seruorum Dei, uiris gloriosis nostrisque filiis omnibus ducibus gentis Francorum.

Leta gaudet sancta mater Ecclesia in prouectu fidelium filiorum. Propterea etsi corpore absentes, spiritu uero presentes, gloriosam prudentiam, atque dilectionem uestram, sublimissimi filii, ac si presentialiter amplectentes, in osculo pacis, salutamus in Domino dicentes: Benefac, Domine, bonis et rectis corde . Quoniam fiduciam habemus quod Deum timetis, et protectorem uestrum beatum Petrum,  principem apostolorum, diligitis, et cum tota mentis deuotione pro eius perficienda utilitate in nostra obsecratione cooperatores et adiutores eritis, pro certo tenentes quod per certamen quod in eius sanctam Ecclesiam uestram spiritalem matrem feceritis, ab ipso principe apostolorum uestra dimittantur peccata, et pro capti [Lamb., cepti] cursu laboris, centuplum accipiatis de manu Dei, et uitam possideatis eternam [e 1Kb] .

Idcirco obsecramus, atque coniuramus uestram sapientissimam caritatem per Deum, et per Dominum nostrum Iesum Christum, et diem futurum examinis, in quo omnes pro nostris facinoribus erimus 72 reddituri rationem ante tribunal eterni Iudicis, ut nulla interponatur occasio, et [Lamb., ut] non  sitis adiutores, ad obtinendum filium nostrum a Deo seruatum Pippinum, excellentissimum regem, pro perficienda utilitate fautoris uestri beati apostolorum principis Petri, sicut per presentem Droctegangum, religiosum abbatem, eiusque concomites direximus [f 1Kb] , quatenus uobis concurrentibus, dum nostra deprecatio fuerit impleta, ipso principe apostolorum, cuius  causa est, largiente, uestra deleantur peccata, et ut habet potestatem a Deo concessam, sicut clauiger regni celorum, uobis aperiat ianuam, et ad uitam introducat eternam. Sed attendite, filii, et ad participandum hoc quod optauimus, studiosius elaborate, scientes quod si quis declinauerit in aliam partem, ab eterne beatitudinis hereditate erit alienus; scriptum quippe est: Qui perseuerauerit usque in finem, hic saluus erit ; diligentibus namque Deum omnia cooperantur in bonum . Bene ualete.





uI. 73 ITEM EPISTOLA EIUSDEM PAPAE AD DOMNUM PIPPINUM REGEM, ET [Al. uEL] CAROLUM ET CAROLOMANNUM, Pro defensione sancte Dei Ecclesie, quia Haistulfus [Aistulfus] irritum fecerat pactum quod cum eis fecerat, et suum sacramentum non conseruauerat, sicut pollicitus eisdem regibus fuerat, etc.
, nosterque spiritalis compater, et uos dulcissimi filii, pro mercede animarum uestrarum, quemadmodum misericors Deus noster celitus uictorias uobis largiri dignatus  [Lamb. add. est]; iustitiam beati Petri, in quan tum potuistis, exigere studuistis, et per donationis paginam restituendum confirmauit bonitas uestra [b 1Kb] .

Nunc autem, sicuti primitus Christianitati uestre de malitia ipsius impii regis ediximus, ecce iam mendacium, et iniqua peruersitas, atque eius periurium declaratum est; antiquus quippe humani generis hostis diabolus eius perfidum inuasit cor, et que sub uinculo sacramenti affirmata sunt, irrita facere uisus est, nec unius enim palmi terre spatium beato Petro sancteque Dei Ecclesie, uel reipublice Romanorum reddere passus est; tanto quippe a die illo, a quo ab inuicem separati sumus, nos affligere et in magna ignominia sanctam Dei Ecclesiam habere conatus est, quanto non possunt hominum  lingue enarrare, quia etiam et ipsi lapides, si dici potest, tribulationem nostram magno 75 ululatu flerent, et ita nos uisus est affligere, ut denuo in nobis innouata fuisset infirmitas; nimis namque lugeo, excellentissimi filii, cur uerba nostre infelicitatis non audientes, mendacium plusquam ueritatem credere uoluistis, illudentes uos et irridentes: Unde et sine affectu [Lamb., effectu] iustitie beati Petri, ad proprium ouile et populum nobis commissum,  sumus reuersi. Omnes denique Christiani ita firmiter credebant, quod beatus Petrus, princeps apostolorum, nunc per uestrum fortissimum brachium suam percepisset iustitiam, dum tam maximum ac prefulgidum miraculum uestris felicissimis temporibus demonstrauit, talemque uobis immensam uictoriam Dominus Deus et Saluator iehsu Christus [a 1Kb] per intercessiones sui principis apostolorum pro defensione sancte sue Ecclesie largiri dignatus est [b 2Kb] ; sed tamen boni filii credentes eidem iniquo regi, quod per uinculum sacramenti pollicitus est, propria uestra uoluntate per donationis paginam beato Petro, sancteque Dei Ecclesie, et reipublice, ciuitates et loca restituenda confirmastis; sed ille oblitus fidem Christianam, et Deum, qui eum nasci precepit, irrita,  que per sacramentum firmata sunt, facere uisus est [ausus est]. Quapropter iniquitas [eius] in uerticem illius descendit ; patefactus quippe est laqueus quem effodit, et in eo, pro suo mandato [Lamb., mendacio] et periurio, incidit.

Coniuro uos, filii excellentissimi et a Deo protecti, per Dominum Deum nostrum, et sanctam eius gloriosam semperque uirginem genitricem Mariam, dominam nostram, omnesque uirtutes celorum, et per beatum Petrum principem apostolorum, qui 76 uos in reges unxit [c 1Kb] , ut doleat uobis pro sancta Dei Ecclesia, et iuxta donationem quam eidem protectori uestro domino nostro beato Petro offerre iussistis [d 1Kb] , omnia reddere et contradere sancte Dei Ecclesie studeatis: et nequaquam iam ipsius nequissimi regis,  uel eius iudicium, seductuosa [seductoria] uerba, et illusionis mandata [Lamb., mendacia] credatis: ecce enim patefactum est eius mendacium, ut nequaquam  ulterius uires credendi habere possit; sed magis, cognito eius iniquo ingenio, et iniqua uoluntate, eius fraudantur [Lamb., fraudentur] insidie, et quod semel beato Petro polliciti estis; et per donationem uestram [uestra] manu firmatam, pro mercede anime uestre, beato Petro reddere et contradere festinate.

Beatus denique Paulus apostolus ait: Melius est non uouere quam post uotum non reddere [e 1Kb] . Etenim nos omnes causas sancte Dei Ecclesie in uestro gremio commendauimus, et uos reddetis Deo et beato Petro rationem in die tremendi iudicii quomodo decertaueritis pro causa eiusdem principis apostolorum, et restituendis eius ciuitatibus et locis [f 1Kb] . uobis denique, multis iam deuolutis temporibus, hoc  bonum opus reseruatum est, ut per uos exaltetur Ecclesia, et suam princeps apostolorum percipiat iustitiam. Nullus meruit de uestris parentibus tale prefulgidum munus, sed uos preelegit et presciuit Deus ante tempora eterna, sicuti scriptum est: Quos prescriuit et predestinauit, hos et uocauit; et quos uocauit, illos et iustificauit . uocati estis, iustitiam ipsi principi apostolorum sub nimia festinatione facere studete, quia scriptum est: Fides ex operibus iustificatur  [g 1Kb] . De omnibus uero tribulationibus nostris, quas passi sumus, uel denuo 77 patimur, Deo auxiliante, Folradus filius, uester consiliarius, et eius socii [h 1Kb] , enarrabunt [Lamb., enarrent] uobis; et ita agite de causa beati Petri, ut et in hac uita uictores fauente  Domino existatis, et in futuro, intercedente ipso principe apostolorum beato Petro, gaudia possideatis eterna. Bene ualete, excellentissimi filii.





uII. 78 ITEM EXEMPLAR EPIST. EIUSDEM PAPAE AD DOMINUM PIPPINUM CAROLUM, ET CAROLOMANNUM DILECTUM [Al., DIRECTUM]. In quo continetur quod Haistolfus [Lamb., Haistulphus] irritum fecerat pactum et iuramentum, quod iisdem regibus de iustitia sancti Petri pollicitus fuerat cum nimiis adiurationibus, iterum postulans adiutorium obtinere contra eumdem.



ARGUMENTUM.---Paulopost superiores litteras, Haistulphi audacia extra modum creuit. Quare his in eamdem fere sententiam datis Wilhario episcopo ad eosdem tres reges, et patricios Romanorum, Pippinum deprecatur, ut in Italiam redeat perficiendo operi: se pro Petri causa arduum in Franciam iter suscepisse: perfidum Aistulphum  preter desolationem ecclesiastice totius ditionis, sibi ipsi pontifici sacrilege insidiatum esse, eorum interesse donationem propria manu subscriptam uindicare.

[a 1Kb] Domnis excellentissimis filiis Pippino regi et nostro spiritali compatri, seu Carolo et Carolomanno item regibus, et utrisque patriciis Romanorum, Stephanus papa.

Prouidi et sapientissimi Salomonis prophetica ita fertur assertio: Nomen bonum super misericordiam. Nomen quippe bonum est, fidem quam quis pollicitus fuerit, immaculato corde et pura conscientia custodire et operibus implere. Nomen enim bonum est, totis uiribus ad exaltationem sancte Dei Ecclesie, per quam et salus Christianorum existit, decertare. Bonum enim inter omnes gentes de uobis exiit nomen,  si operibus fuisset impletum. Redemptor namque noster misericors et multum miserator Dominus, illis propitiator existit, quos omnino tota mentis integritate fideles, et defensores sancte Ecclesie cognouerit. Qualis remuneratio aut merces sub celo existimanda et cequanda est ad eam [Gent., ea] que 79 pro defensione Dei Ecclesie et domus beati Petri est rependenda? Ideo namque excellentissimam et a Deo protectam bonitatem uestram super turbas populorum et multarum gentium idem Rex regum et Dominus dominantium saluos uos instituit, ut per uos sancta Dei Ecclesia exaltetur; potuerat namque alio modo ut illi placitum fuisset, sanctam suam uindicare Ecclesiam, et iustitiam sui principis apostolorum exigere, sed quia mentem et conscientiam uestram a  Deo profecte [Lamb., protecte], spiritalis compater, et dulcissimi filii, probare uoluit, ideo nostram infelicitatem ad uos uenire precepit. Tradidimus enim corpus et animam nostram in magnis laboribus uiam [Id., in tam] spatiosam et longinquam prouinciam, ualde fisi in uestra fide, per Dei nutum, illuc profecti sumus, afflicti in niue et frigore, estu et aquarum inundatione, atque ualidis fluminibus et atrocissimis montibus seu diuersis periculis [b 1Kb] .

 Etenim dum uestris mellifluis obtutibus presentati sumus, omnes causas principis apostolorum in uestris manibus commendauimus, quoniam quidem, inspirati a Deo, aurem petitionibus nostris accommodare dignati estis, et uos beato Petro polliciti estis eius iustitiam exigere, et defensionem sancte Dei Ecclesie procurare, et ut uere fideles Deo, pura mente, pro defensione Dei Ecclesie dimicandum properastis. Sed omnipotens Dominus, qui conterit bella ab initio, qui superbos humiliat, et humiles exaltat, illico iustitiam beati Petri uestre bonitati et omnibus christianis demonstrauit, et tale prefulgidum miraculum ostendit, quale omnino gloriosum est referendum: illi enim inimici Dei et sancte Ecclesie, qui in sua ferocitate confidebant, ueloces pedes habentes ad effundendum  sanguinem, super breuem numerum populi uestri irruerunt, et ita per manum beati Petri omnipotens Dominus uictoriam uobis largiri dignatus est, ut illi, qui innumerabiles existebant, a paucis hominibus fuissent interempti, et humiliati sunt ipsi inimici beati Petri usque ad terram; et ita timorem et tremorem in illis Dominus immisit per intercessiones beati Petri, ut ad nichilum deuenirent. Non 80 enim gladius hominis, sed gladius Dei est qui pugnat; uidens namque suam deceptionem iniquus Haistolphus rex cum suis Deo [Lamb., a Deo] destructis iudicibus, per blandos sermones et suasiones, atque sacramenta illuserunt prudentiam uestram, et plus illis falsa dicentibus, quam nobis ueritatem asserentibus, credidistis.

Magno namque dolore et tristitia, excellentissimi  filii, cor nostrum repletum est. Cur minime bonitas uestra nos audire uoluit [Lamb., Gent., renuit]? Omnia denique, que per Dei iussionem uobis locuti sumus ueraciter ediximus: et iam patefacta sunt, ut facta ipsa demonstrant; etenim sicut primitus Christianitati uestre ediximus, iniquus Haistolphus rex, ingresso in eius perfido corde diabolo, omnia que per sacramentum beato Petro, per nostros missos restituenda promisit, irrita fecit, et nec unius palmi terre spatium beato Petro reddere uoluit. A die illo, a quo melliflua bonitate uestra separati sumus, tantum nos affligere et tribulare uisus est [Lamb., nisus est], quantum non potest os hominis enarrare; in magna namque despectione sanctam Dei Ecclesiam. et nostram humilitatem, et uestros missos habere  uisus est, quia etiam et ad nostram propriam animam auferendam mala eius imperatio et submissio facta est. Quid multa dicimus? tantum nos tribulauit, quia etiam, si dici potest, et ipsi lapides pro nobis flerent, tamen omnia uester consiliarius Fulradus presbyter et abbas, una cum suis sociis, si Deum pre oculis habent, omnia uobis enarrare possunt. Non enim, quia iam reddere, ut constituit, propria beati Petri uoluit, sed etiam scameras [Bar. et Lamb., scamaras],  atque depredationes seu deuastationes in ciuitatibus et locis beati Petri facere sua imperatione nec cessauit, nec cessat [a 1Kb] : oblitus quippe est Deum, qui fecit eum, et fidem Christianam transgressus est, quomodo ulterius credendus est siue ipse, siue eius consentanei, qui in tanta Dei mysterii sacramenta prebuerunt et noluerunt obseruare? 81 uere enim omnia uobis prediximus de eiusdcm impii regis mendacio et falsitate; et, quemadmodum diximus, manifesta [Lamb., Gent., manifestata] sunt uobis, et periurium eius declaratum est.

Pro quo peto uos, excellentissimi et a Deo protecti filii, et nimis obsecro, doleat uobis pro sancta Dei Ecclesia et beati Petri causa, et que per donationem beato Petro offerendum promisistis, ei possidendum  contradere debeatis; mementote, et semper in uestris precordiis firmiter tenete, quod promisistis eidem ianitori regni celorum. Nulla iam uos seducat suasio aut acceptilatio; considerate quam fortis existit exactor idem princeps apostolorum beatus Petrus; uidete omnia que ei promisistis et per donationem offerendum polliciti estis, contradere festinate, ut non lugeatis in eternum, et condemnati maneatis in futura uita. uita enim huius mundi breuis est, et sicut umbra declinat, et sicut uestimentum inueterascit. Illam uitam eternam, quam uobis beatus Petrus pro sua causa et iustitia promisit, tota mente et integro corde querite. Decertate bonum opus quod cepistis, et que per donationem manu uestra confirmastis, protectori uestro  beato Petro reddere festinate, quoniam scriptum est: Melius est non uouere, quam uouere et uotum non reddere . Sciatis enim quia sicut chirographum, uestram donationem princeps apostolorum firmiter tenet, et necesse est ut ipsum chirographum expleatis [b 1Kb] , ne dum iustus iudex ad iudicandum uiuos et mortuos et seculum per ignem aduenerit, in futuro iudicio idem princeps apostolorum idem chirographum demonstrans nullam habere firmitatem, districtas cum eo faciatis rationes; sed magis explete quod promisistis uelociter, ut iterum uitam eternam, quam ab ipso principe apostolorum promissam habetis, possideatis.

Coniuro uos, excellentissimi et a Deo protecti filii, per Deum omnipotentem, qui continet omnia sua  potentia, et per sanctam eius matrem gloriosam semper uirginem Mariam, dominam nostram, atque per uirtutes celorum, et per beatos principes apostolorum 82 Petrum et Paulum, atque per tremendum iudicii diem, ubi omnes constricte ad reddendum de nostris factis rationem assistere habemus,  ubi nulla est ingeniosa excusatio, uelociter et sine ullo impedimento, quod beato Petro promisistis per donationem uestram, ciuitates et loca atque omnes obsides et captiuos beato Petro reddite, uel omnia que ipsa donatio continet; quia ideo uos Dominus per humilitatem meam, mediante beato Petro, unxit in reges, ut per uos sancta sua exaltetur Ecclesia, et princeps apostolorum suam iustitiam suscipiat.

Magnum desiderium in nostro corde habebamus uestros mellifluos uultus aspicere, et de uestre iucunditatis letitia gaudere, iuxta quod sapientissimus ait Salomon, per uicos et plateas quesiui quem dilexit anima mea ; et certe, quos dileximus per Dei iussionem inuenimus, et quos desiderauimus  amplexi sumus, pro quo diffusa est super uos benedictio et gratia beati Petri, ut Domini fuit prouisio; quod nullus de uestris parentibus meruit, suscipere uos suscepistis, et princeps apostolorum, pre ceteris regibus et gentibus uos suos peculiares faciens, omnes suas causas uobis commisit, et uos reddetis rationem Deo, quomodo pro iustitia ipsius ianitoris regni regnorum [Lamb., Gent., celorum] decertaueritis; cunctus namque noster populus reipublice Romanorum, magno dolore et amarissimis lacrymis una nobiscum tribulantur, pro eo, dum ad tam longam et spatiosam prouinciam properauimus, et pre fatigio ualidi [Lamb., inualidi] itineris, caro nostra minuata est; sic uacui et infructuosi sine effectu iustitie reuersi sumus; attamen nos infelices  iuxta Dominicum preceptum egimus, et omnes causas beati Petri uobis commendauimus, et uobis pertinet hoc siue ad peccatum, siue ad mercedem. Nam et omnes gentes ita firmiter tenebant, quod beatus Petrus nunc per uestrum fortissimum brachium suam percepisset iustitiam, et factum non est, et in magno cordis stupore de hoc omnes euenerunt.

Sed peto excellentissimam bonitatem uestram, ut uituperium hoc agentibus auferatis, et omnibus fidem uestram operibus ostendite, eo quod fides, ut scriptum est, sine operibus otiosa est; 83 cum qua enim fiducia aut fortitudine ad expugnandos inimicos uestros pergere potestis, si iustitiam beati Petri,  ut promisistis et initiastis, non perfeceritis? Si enim ut cepistis operibus adimpleueritis, eritis semper uictores et fortissimi super uestros inimicos, et presens regnum per multorum annorum spatia cum bona possidebitis fama, et uitam percipietis eternam. Tanto operi [c 1Kb] direximus ad uos Wilharium [d 1Kb] reuerendissimum et sanctissimum fratrem, et cepiscopum  [Gent. add. nostrum] et fidelem, qui uobis omnia de nostra tribulatione et causa beati Petri proprio ore enarret, cui in omnibus credere iubeatis [Lamb., lubeatis], et exitum bonum in causa beati Petri ponere. Incolumem excellentiam uestram gratia superna custodiat. Bene ualete.





uIII. 84 ITEM EPISTOLA EIUSDEM PAPAE AD DOMNUM REGEM PIPPINUM, ET CAROLUM uEL CAROLOMANNUM, SEU OMNI GENERALITATI. In nomine ipsius pape comprehensa pro desolatione et deuastatione sancte Dei Ecclesie et urbis Romane per Georgium episcopum, et Warneharium abbatem, et [Al., seu] Thomaricum comitem missos ipsius apostolici directa, postulando nimis cum adiurationibus adiutorium contra Langobardos.



ARGUMENTUM.---Rebus pene ad incitas redactis, Urbe quinto et quinquagesimo iam die obsessionem ferente, pontifex, sacrum collegium, duces, comites, primoresque omnes Romani, ad duces, comites et primores Francie mestitia plenas dant litteras, et plura coram referenda committunt apostolicis missis Georgio episcopo, Thomarico et Comite mari in Franciam euntibus cum Warnehario misso regio, Langobardorum et Beneuentanorum prope obsessam urbem stationes, direptiones, sacrilegia, monachorum cedes, sacrarum uirginum stupra, immanitates ceteras miserandum in modum enumerant. Narniam nuper sancte sedi restitutam a Pippino, iterum illi ereptam; insultationes obsessorum Romanis auxilio Francorum fretis; Warneharium diu noctuque armatum menia undique tutatum esse; a tanta oppressione quantocius eripi enixe petunt.

 [a 1Kb] Domnis excellentissimis Pippino, Carolo et Carolomanno, tribus regibus, et nostris Romanorum [Baron., Romanis] patriciis; seu omnibus episcopis, abbatibus, presbyteris, et monachis, seu gloriosis ducibus, comitibus, uel cuncto exercitui regni et prouincie Francorum, Stephanus papa, et omnes episcopi, presbyteri, diacones, seu duces, carthularii, comites, tribuni, et uniuersus populus et exercitus Romanorum, omnes in afflictione positi [b 1Kb] .

Quanta luctuosa et amarissima tristitia circumuallati, quantaque anxietate atque angustia coarctati simus, et quantas, crebrescentibus 85 continuis malis, oculi nostri destillantes profundant lacrymas, credimus quod et ipsa omnium elementorum figmenta [Bar. et Gent., segmenta] enarrent.  Quis enim harum tribulationum conspector non lugeat? Quis auditor harum nobis inherentium calamitatum non ululet? Quamobrem cuiusdam bone mulieris, Susanne pudice, uerba loquimur: Angustie nobis undique, et quid agamus ignoramus . O Christianissimi, ecce uenerunt nobis  dies angustie, presto sunt dies fletus et amaritudinis: quoniam quod timebamus a Langobardis euenit. Pro quo angustiati, afflicti, et ex omni circumquaque parte circumdati, ab eorum nequissimo Haistulfo rege et gente, cum Propheta Dominum deprecantes dicimus: Adiuua nos, Deus, salutaris noster, et propter honorem nominis tui libera nos, etc. . Et rursum: Apprehende arma et scutum, et exsurge in adiutorium nostrum . Ecce enim cognitum habetis, quomodo pacis federa a prefato impio Haistulfo rege et omni gente dissipata sunt, et qualiter nichil iuxta ut constituit et per uinculum sacramenti confirmatum est, ualuimus impetrare, et iam [c 1Kb] in ipsis Ianuariarum Kalendis cunctus eiusdem Langobardorum exercitus Tuscie partibus,  in hanc ciuitatem Romanam coniunxerunt, et resederunt iuxta portam beati Petri, atque beati Pancratii, et Portuensem; ipse uero Haistulfus cum aliis exercitibus coniunxit ex alia parte, et sua fixit tentoria iuxta portam Salariam et ceteras portas; et sepius nobis direxit: Aperite mihi portam Salariam, et ingrediar ciuitatem, et tradite mihi pontificem uestrum, et patientiam ago in uobis; si minus, ne muros euertens, uno uos gladio interficiam, et uideam quis uos eruere possit de manibus meis.

Sed et Beneuentani omnes generaliter in hanc Romanam urbem coniungentes, resederunt iuxta portam beati Ioannis, et beati Pauli apostoli, et ceteras istius Romane urbis portas, et omnia extra urbem predia longe lateque ferro et igne consumpserunt,  domos omnes comburentes pene ad fundamenta destruxerunt, 86 ecclesias Dei incenderunt, et sacratissimas sanctorum imagines in ignem proiicientes, suis gladiis consumpserunt, et munera sancta, id est corpus Domini nostri Iesu Christi, in suis contaminatis uasibus, quos folles uocant, miserunt, et cibo carnium copioso saturati, comedebant eadem munera; uelamina altarium ecclesiarum Dei uel omnia ornamenta, quod nimis crudele etiam dici est, auferentes in propriis utilitatibus usi sunt; seruos Dei monachos, qui pro officio diuino in monasteriis morabantur, plagis maximis tundentes, plures laniauerunt, et sanctimoniales feminas atque reclusas, que ab infantia et pubertatis tempore pro Dei amore sese clausure tradiderunt, abstrahentes cum magna  crudelitate polluerunt [d 1Kb] ; qui etiam et in ipsa contaminatione alias interficere uisi sunt, et omnes domos cultas beati Petri igni combusserunt, uel omnium Romanorum, ut dictum est, domos comburentes extra urbem funditus destruxerunt, et omnia peculia abstulerunt, et uineas fere ad radices absciderunt,  et messes conterentes, omnino deuorarunt: et neque domui sancte nostre Ecclesie; neque cuiquam in hac Romana urbe commoranti spes remansit uiuendi: quia, ut dictum est, omnia ferro et igne consumpserunt, et multos homines interfecerunt. Sed et copiosam familiam beati Petri, et omnium Romanorum, tam uiros quamque mulieres, iugulauerunt, et alios plures captiuos duxerunt. Nam et innocentes infantulos a mamillis matrum suarum separantes, ipsasque ui polluentes interemerunt ipsi impii Langobardi; et tanta mala in hac Romana prouincia fecerunt, quanta certe nec pagane gentes aliquando perpetrate sunt. Quia etiam  et ipsi lapides nostras desolationes uidentes, ululant nobiscum. Quinquaginta et quinque dies hanc afflictam  Romanam ciuitatem obsidentes, et ex omni parte circumdantes, prelia fortissima die noctuque cum pessimo furore incessanter cum diuersis machinis et adinuentionibus plurimis contra nos ad muros istius Romane urbis 87 commiserunt, ut sue potestati, quod auertat Diuinitas, subiiciens, omnes uno gladio idem inimicus Haistulfus interimeret. Ita enim cum magno furore exprobrantes nos asserebant: Ecce circumdati estis a nobis; ueniant nunc Franci, et eruant uos de manibus nostris. Nam et ciuitatem Narniensem quam beato Petro concessistis abstulerunt, et aliquas ciuitates nostras comprehenderunt; quamobrem constricti uix potuimus marino itinere presentes nostras litteras et missum ad uestram Christianitatem dirigere, quas et cum magnis lacrymis  scripsimus [a 1Kb] .

Unde, dilectissimi nobis, peto uos, et tanquam presentialiter assistens cum diuinis mysteriis coniuro coram Deo uiuo et uero, et eius principe apostolorum beato Petro, ut sub nimia festinatione nobis subueniatis, ne pereamus [b 1Kb] . Non nos derelinquatis, sic non uos derelinquat Dominus in omnibus uestris actibus. Non nos spernatis, sic non uos spernat Dominus eius inuocantes potentiam. Ne elongetis a nobis auxilium uestrum, Christianissimi, sic non elonget Dominus auxilium suum a uobis, dum ingressi fueritis contra inimicos uestros ad dimicandum. Adiuuate nos sub magna uelocitate, dilectissimi nobis; occurrite, occurrite, et subuenite nobis, antequam gladius inimicorum ad cor nostrum pertingat.  Peto uos ne pereamus. Ne quando dicant gentes que in cuncto orbe terrarum sunt: Ubi est fiducia Romanorum, quam post Dominum in regibus et in gente Francorum habebant? Non nos permittatis perire, et ne differatis nobis ad solatia dandum, nec a uestro separetis auxilio; non sitis alieni a regno Dei, et ne obduret Dominus aurem suam  uestras ad exaudiendas preces, et ne auertat faciem suam a uobis in illo futuro examinis die, quando cum beato Petro et ceteris suis apostolis ad iudicandum sederit omnem ordinem omnemque potestatem humanam 88 et seculum per ignem; dicaturque [Gent. add. uobis], quod auertat Diuinitas: Nescio uos , quia non auxiliati estis Dei Ecclesie, et defendere minime procurastis eius periclitantem peculiarem populum.

Audite nos, dilectissimi, audite nos, et subuenite nobis. Ecce adest tempus saluandi nos; saluate nos, antequam pereamus, Christianissimi; omnes etenim gentes, que circumquaque sunt posite, et ad uestram, per Dei potentiam, Francorum fortissimam gentem refugium fecerunt, salue facte sunt; et si  omnibus auxilium impertire non differetis, multo amplius sanctam Dei Ecclesiam, et eius populum de inimicorum impugnatione debueratis liberare. Considerate, dilectissimi, et omnino percogitate, per Deum uiuum uos coniuro, quoniam post Deum et eius principem apostolorum, nostre omnium Romanorum anime in uobis pendent, et si perire, quod absit, contigerit, pensate in cuius animam respiciat ad peccatum. Certe enim omnino credite, Christianissimi, si nobis aliqua euenerit calamitas, quod absit, periclitandi, uos de omnibus ante tribunal Dei eritis reddituri rationem; sed magis, dilectissimi nobis, agite et liberate post Deum in uobis confugientes, ut fructum bonum afferentes in futuri examinis die mereamini dicere: Domine noster princeps  apostolorum beate Petre, ecce nos clientuli tui, cursum consummantes, fidem seruantes tibi, Ecclesiam Dei a superna clementia tibi commendatam de manibus persequentium defendentes liberauimus, et assistentes immaculati coram te, offerimus tibi pueros, quos nobis commisisti de manibus inimicorum eruendos, hospites [Lamb., sospites] atque incolumes existentes. Tunc et in presenti uita et in futuro seculo celestium premiorum gaudia adipisci mereamini, audientes paternam desiderabilem uocem illam inquientis: uenite, benedicti Patris mei, percipite regnum quod uobis preparatum est ab origine mundi.

Quare direximus presentem nostrum missum Georgium reuerendissimum ac sanctissimum fratrem  et cepiscopum nostrum; atque Warneharium [c 1Kb] religiosum abbatem missum uestrum, et 89 Thomaricum comitem [Lamb., Gent., et Comitam], magnificos eosdem nostros missos, qui uobis omnes nostros dolores et cunctas desolationes, quas a Langobardorum gente et eorum proteruo rege passi sumus et assidue patimur, uobis subtili enarratione que propriis  oculis uiderunt, uiua uoce edicere debeant; quibus et in omnibus tanquam nobismetipsis credere iubeatis [Lamb. hic et infra, lubeatis], et nostram liberationem nimis festinanter procurare; et coniuro uos per Deum uiuum, ut nequaquam amplius discredatis nostras afflictiones et neglectum ponatis ad liberandum nos. Ne, quod absit, si amplius credere distuleritis, et neglexeritis nos eruendum, nobis, quod auertat Diuinitas, irruat calamitas pereundi, et uobis pertineat ad magnum detrimentum et peccatum, atque condemnationem in presenti et eterna uita, quia uobis animas omnium nostrorum Romanorum tradidimus: sed magis magisque uos, ut prefatum est, coniuramus, per Patrem, et Filium, et Spiritum sanctum, Trinitatem indiuisam, ut nostras  tribulationes, et angustias, atque dolores, et desolationes, credere sine qualibet ambiguitate iubeatis, et nobis propter Deum subuenire, et ad liberandum nos de manibus Langobardorum inimicorum nostrorum nimis festinanter occurrere iubeatis, ut fructum afferentes copiosum, uitam eternam, intercedente beato Petro, perfrui mereamini. Prefatus uero Warneharius pro amore beati Petri loricam se induens, per muros istius afflicte Romane ciuitatis, uigilabat die noctuque, et pro nostra omnium Romanorum defensione atque liberatione, ut bonus athleta Christi, decertauit totis suis cum uiribus. Bene ualete.





IX. 90 ITEM EPISTOLA STEPHANI PAPAE AD DOMNUM PIPPINUM REGEM, Specialiter et singillatim pro defensione sancte Dei Ecclesie directa, ut in superiore eiusdem continetur epistola, adiutorium uolens obtinere contra Langobardos, per Georgium et Warneharium similiter directa.
[An. Dom. 755, Cod. Car. uI, chron. 9.]


ARGUMENTUM.---Iisdem fere uerbis conceptas, sanguineisque scriptas lacrymis litteras ad Pippinum dat pontifex iisdem missis. A presenti calamitate, ne maior aliqua superueniat, cuius rationem repetat Deus, saluari orat. Warneharii constantiam, animosque ingentes laudat in defensione Urbis. Aeterni premii lenocinio eum mouere studet.

[a 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Stephanus papa.

 Quanta luctuosa et amarissima tristitia circumuallati, quantaque anxietate atque angustia coarctati simus, et quantas crebrescentibus continuis malis oculi nostri distillantes profundant lacrymas, credimus quod et ipsa omnium elementorum figmenta [segmenta]  enarrent. Quis enim harum tribulationum conspector non lugeat? Quis auditor harum nobis inherentium calamitatum non ululet? Quamobrem cuiusdam bone mulieris Susanne pudicitie [Al. add. clare] uerba loquimur: Angustie nobis undique, et quid agamus ignoramus . O filii excellentissimi et Christianissimi, utinam omnipotens rerum creator Dominus, quemadmodum priscis temporibus Habacuc illum prophetam ad refocillandum et consolandum Danielem precipuum prophetam abstrusum in leonum lacu, repentino uolatu apportatum ab angelo miserat; ita et nunc, si dici potest, eius misericordissima longanimitas a Deo seruatam excellentiam tuam, uel unius hore momento presentem fecisset ad contemplandas erumnosas et 91 lugubres augustias et  tribulationes, quas immaniter a Langobardorum gente et eorum nefando rege patimur. Ecce uenerunt nobis dies angustie, presto sunt dies fletus et amaritudinis, dies anxietatis et gemitus doloris, quoniam quod timebamus euenit, et quod uerebamur accidit. Pro quo angustiati, afflicti, atque oppressi, et ex omni circumquaque parte circumdati ab eorum nequissimo Haistulfo rege, et eorum Langobardorum gente, profusis lacrymis percussoque pectore cum propheta Dominum deprecantes dicimus: Adiuua nos, Deus, salutaris noster, et propter honorem nominis tui libera nos . Et rursum: Apprehende arma et scutum, et exsurge in adiutorium nostrum. Domine, iudica nocentes nos, et expugna impugnantes nos . Etenim sepius bonitati tue innotescere  uidemur, licet nostras tribulationes, tamen et nunc luctu et gemitu referendum malorum pericula, que ab eodem proteruo rege passi sumus et eius gente Langobardorum, magno cogente periculo, significandum statuimus [Lamb., Gent., studuimus].

Iam credimus, Christianissime et excellentissime fili, et spiritalis compater, omnia nobilitati tue esse cognita, quomodo pacis federa ab impio Haistulfo rege, et eius gente dissipata sunt, et qualiter nichil iuxta ut constituit et per uinculum sacramenti confirmatum est, ualuimus impetrare, etiam quia nullum augmentum nobis factum est [b 1Kb] , potius autem post desolationem totius nostre prouincie [c 1Kb] , et plura homicidia ab eadem gente perpetrata, etiam quod cum magnis lacrymis, et dolore cordis dicimus, agnoscas,  excellentissime fili, et spiritalis compater, in ipsis Ianuariarum Kalend. cunctus eiusdem Haistulfi Langobardorum regis exercitus e Tuscie partibus in hanc ciuitatem Romanam coniunxerunt, 92 et resederunt iuxta portam [Lamb. et Gent. add. beati Petri  apostoli, atque portam] sancti Pancratii et Portuensem. Ipse uero Haistulfus cum aliis exercitibus coniunxit ex alia parte, et sua fixit tentoria iuxta portam Salariam et ceteras portas, et nobis direxit dicens: Aperite mihi portam Salariam, et ingrediar ciuitatem, et tradite mihi pontificem uestrum, et habebo in uobis compassionem. Alioquin muros subuertens, uno uos gladio interficiam, et uideam quis uos eruere possit a manibus meis.

Sed et Beneuentani omnes generaliter in hanc Romanam urbem coniungentes resederunt iuxta portam beati Pauli apostoli, et ceteras istius Romane ciuitatis portas, et omnia extra urbem predia longe lateque ferro et igne consumpserunt, domos omnes comburentes, pene ad fundamenta destruxerunt, ecclesias  Dei incenderunt, et sacratissimas sanctorum imagines in ignem proiicientes, suis gladiis consumpserunt, et munera sancta, id est, corpus Domini nostri Iesu Christi, in suis contaminatis uasibus, quos folles uocant. miserunt, et cibo carnium copioso saturati, comedebant eadem munera. uelamina altarium ecclesiarum Dei, uel omnia ornamenta, quod nimis crudele dici est, auferentes, in propriis utilitatibus usi sunt. Seruos Dei monachos, qui pro officio diuino in monasteriis morabantur, plagis maximis tundentes, plures laniauerunt, et sanctimoniales feminas atque reclusas, que ab infantia et pubertatis tempore pro Dei amore sese clausure tradiderunt, abstrahentes cum magna crudelitate polluerunt; qui etiam et in ipsa contaminatione alias interficere uisi sunt, et  omnes domos cultas beati Petri igni combusserunt, uel omnium Romanorum, ut dictum est, domos comburentes, extra urbem funditus destruxerunt, et omnia peculia abstulerunt, et uineas fere ad radices absciderunt; et neque domui sancte nostre Ecclesie, neque cuiquam in hac Romana urbe commoranti spes uiuendi remansit, quia, ut dictum est, omnia ferro et igne consumpserunt, et multos interfecerunt, sed et copiosam familiam beati Petri, et omnium Romanorum, tam uiros quam mulieres, iugulauerunt, et alios plures captiuos duxerunt. Nam et innocentes infantulos a mamillis 93 matrum suarum separantes, ipsasque ui polluentes interemerunt ipsi impii Langobardi, et tanta mala in hac Romana prouincia fecerunt, quanta certe nec pagane gentes aliquando  perpetrarunt: quia etiam, si dici potest, et ipsi lapides nostras desolationes uidentes ululant nobiscum. Quinquaginta et quinque dies hanc afflictam ciuitatem Romanam obsidentes, et ex omni parte circumdantes,  prelia fortissima die noctuque cum pessimo furore incessanter contra nos ad muros istius Romane urbis commiserunt, et non deficiebant impugnantes nos, ut sue potestati, quod auertat Diuinitas, subiiciens omnes uno gladio idem iniquus Haistulphus interimeret. Ita enim [Lamb. add. cum magno furore] exprobrantes nobis asserebant: Ecce circumdati estis a nobis, et non effugietis manus nostras. ueniant nunc Franci, et eruant uos de manibus nostris. Nam et ciuitatem Narniensem, quam beato Petro tua Christianitas concessit [a 2Kb] , abstulerunt, et aliquas ciuitates nostras comprehenderunt. Quamobrem afflicti uix potuimus per maximum ingenium marino itinere presentes nostras litteras et missos ad tuam excellentissimam Christianitatem dirigere, quas et cum magnis  lacrymis scripsimus, qui etiam probante ueritate dicimus, per unamquamque litteram lacrymas sanguine mistas exprimeremus, et utinam prestaret nobis Dominus ut qua hora nostram luctuosam exhortationem legeris, presentia tua per omnem litteram sanguine plene lacryme fluerent.

Unde, fili excellentissime, et spiritalis compater, peto te, et tanquam presentialiter assistens, prouolutus terre et tuis uestigiis me prosternens, cum diuinis mysteriis coniuro coram Deo uiuo 94 et uero, et eius principe apostolorum beato Petro [b 1Kb] , ut sub nimia festinatione et maxima celeritate nobis subuenias, ne pereamus: quoniam post Dominum, in tuis manibus nostrum omnium Romanorum commisimus animas. Non nos derelinquas, sic non te  derelinquat Dominus in omnibus tuis actibus et operibus. Non nos spernas, sic non te spernat Dominus inuocantem eius potentiam. Ne elonges a nobis auxilium tuum, Christianissime fili, et spiritalis compater, sic non elonget Dominus auxilium suum, et protectionem a te tuaque gente, dum ingressi fueritis contra inimicos uestros ad dimicandum. Adiuua nos, et auxiliare nostri sub magna uelocitate, Christianissime, sic adiutorium sumas a Deo omnipotente, qui te unxit super turbas populorum per institutionem beati Petri in regem. Occurre, occurre, fili, occurre et subueni nobis, antequam gladius inimicorum ad cor nostrum pertingat. Peto te, ne pereamus, ne quando dicant gentes que in cuncto orbe terrarum sunt: Ubi est fiducia Romanorum,  quam post Dominum in regibus [Lamb. et Gent. add. et gente] Francorum habebant? Non nos patiaris perire, et ne moreris aut differas nobis solatiandum [ad solatia dandum]. Nec a tuo nos separes auxilio,  sic non sis alienus a regno Dei, et inseparatus a tua dulcissima coniuge, excellentissima regina, spiritali nostra commatre. Non nos amplius anxiari, et periclitari, atque in luctu et fletu perseuerare permittas, bone excellentissime fili et spiritalis compater, sic non superueniat tibi luctus de tuis meisque dulcissimis filiis domno Carolo et Carolomanno [a 1Kb] excellentissimis regibus et patriciis. Non obdures aurem tuam ad audiendum nos, et ne auertas faciem tuam a nobis. Ne confundamur in nostris petitionibus, et ne periclitemur usque in finem. Sic non obduret Dominus aurem suam tuas ad exaudiendum preces, et ne auertat faciem suam a te, in illo futuri examinis die, quando cum beato Petro, et ceteris tuis apostolis ad iudicandum sederit, omnem ordinem, omnem  sexum, omnemque potestatem humanam, et seculum per ignem: dicaturque tibi, 95 quod auertat Diuinitas: Nescio te, quia non auxiliatus es Dei Ecclesie, et defendere minime procurasti eius peculiarem populum periclitantem.

Audi me, fili, audi me, et subueni nobis. Ecce adest tempus saluandi nos, salua nos antequam pereamus, Christianissime rex. Quid enim melius, quidue elegantius aut egregius, quam periclitantes et in angustia positos saluare? Scriptum quippe est: Qui saluat, tanquam qui edificat. Hinc enim precipuus Isaias propheta ait: Subuenite oppresso. Omnes enim gentes que circumquaque sunt posite, et ad uestram per Dei potentiam Francorum fortissimam gentem refugium fecerunt, salue facte sunt; et si  omnibus gentibus auxilium impertire non differtis, et per uos salue efficiuntur, multo amplius sanctam Dei Ecclesiam et eius populum de inimicorum impugnatione debueratis liberare. O quanta fiducia in nostro inerat corde, quando uestrum mellifluum conspicere meruimus uultum, et in caritatis uinculo sumus alligati atque connexi, in magna quiete et securitate nos permanere. Sed dum a uobis sperabamus lucem uidere, eruperunt tenebre, et facta sunt nouissima nostra peiora prioribus. Considera, fili, considera, et omnino percogita, per Deum uiuum te coniuro, quoniam et nostra et omnis Romanorum populi anime post Deum, et eius principem apostolorum in tua a Deo protecta excellentia et gente Francorum a Deo tibi commissa pendent, quia, ut  prelatum est, in gremio tuo nostras commisimus animas: et si perire, quod absit et auertat diuina clementia, nos contigerit, perpende, obsecro, et omni modo perpensa, in cuius animam respiciat ad peccatum. Certe enim omnino crede, Christianissime, si nobis aliqua euenerit calamitas, quod absit,  periclitandi, tu de omnibus, a Deo protecte, dilectissime nobis, ante tribunal Dei eris redditurus rationem, cum omnibus tuis iudicibus, quoniam, ut prelatatum est [Lamb., prelatum], nulli alio, nisi tantummodo tue amantissime excellentie, uel dulcissimis filiis, et cuncte genti Francorum per Dei preceptionem, et beati Petri, sanctam Dei Ecclesiam, et nostrum Romanorum reipublice populum commisimus protegendum [b 1Kb] .

96 Ecce omnes nostros dolores, anxietates, atque angustias tue a Deo protecte bonitati innotuimus. Tu uero, excellentissime fili, et spiritalis compater, age, et libera post Dominum in te confugientes, ut fructum bonum afferens in futuri examinis die merearis dicere: Domine meus princeps apostolorum  beate Petre, ecce ego clientulus tuus, cursum consummans, fidem tibi seruans, Ecclesiam a superna clementia tibi commendatam de manibus persequentium defendens, liberaui, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes: tunc et in presenti uita regni gubernacula tenens, etiam et in futuro seculo cum Christo regnans, celestium premiorum gaudia adipisci merearis, audiens nimirum paternam desiderabilem uocem illam inquientis: uenite, benedicti Patris mei, percipite regnum quod uobis preparatum est ab origine mundi . Incolumen excellentiam tuam superna gratia custodiat.


[c 1Kb] EMBOLUM.

 Opere namque [oportuneque] direximus ad uestram Christianissimam excellentiam presentem nostrum missum Georgium reuerendissimum fratrem et cepiscopum nostrum, atque Warneharium religiosum abbatem, missum uestrum, seu Thomaricum et Comitem [d 1Kb] [Lamb., Gent., Comitam], magnificos item missos nostros, qui uobis nostros omnes dolores et cunctas desolationes quas a Langobardorum gente et eorum proteruo rege passi sumus et assidue patimur, uobis subtili enarratione, sicut propriis oculis uiderunt, uiua uoce dicere debeant, quibus et omnibus tanquam nobismetipsis credere 97 lubeat Christianissima excellentia uestra, et nostram liberationem nimis festinanter procurare [Lamb., prouocare]. Et coniuro te per Deum uiuum et uerum,  a Deo protecte fili, et spiritalis compater, ut nequaquam amplius discredas nostras afflictiones, et nullo modo neglectum ponatis ad liberandum nos, ne, quod absit, si amplius credere distuleris, et neglexeris nos eruendum, nobis, quod auertat Diuinitas, irruat calamitas pereundi, et uobis pertineat ad magnum detrimentum,  et peccatum, atque condemnationem, in presenti et eterna uita: quia uobis animas omnium nostrum Romanorum tradimus; sed magis magisque, ut prelatum est, coniuramus te, a Deo seruate excellentissime fili, et spiritalis compater, per Patrem, et Filium, et Spiritum sanctum, Trinitatem indiuisam, ut nostras tribulationes, et angustias, atque dolores, et desolationes credere lubeatis sine qualibet ambiguitate, et nobis propter Deum subuenire, et ad liberandum nos de manibus Langobardorum inimicorum nostrorum nimis festinanter occurrere digneris, ut fructum afferens copiosum, uictor, intercedente beato Petro, super omnes barbaras nationes efficiaris, et uitam eternam possideas. Prefatus uero Warneharius abbas pro amore beati Petri loricam  se induens, per muros istius afflicte Romane ciuitatis die noctuque uigilauit, et pro nostra omnium Romanorum defensione atque liberatione ut bonus athleta Christi, totis suis uiribus decertauit.





X. 98 [a 1Kb] ITEM EPISTOLA TERTIA QUAM MISIT STEPHANUS PAPA AD DOMNUM REG. PIPPINUM, ET CAROLUM uEL CAROLOMANNUM, SEU OMNI GENERALITATI FRANCORUM. In nomine sancti Petri comprehensa, postquam per semetipsum iam dictus papa in Francia fuit, et secunda uice uoluit adiutorium obtinere contra Langobardos.


ARGUMENTUM.---Binis litteris modo allatis has dura urgente necessitate Stephanus adiungit nomine ipsius  principis apostolorum tribus regibus, et cuncto Francorum populo, indicium Urbis ad extremum miserie. Suam Apostolus intercessionem apud Deum promittit, si domum suam ecclesie totius fundamentum, et corpus suum ibi quiescens ab immanitate Langobardorum tueantur. Sanctissimam uirginem, sanctosque omnes una hortari regem et Francos, ut Romam ab oppressione subleuent. Maturato opus esse: suum nunquam patrocinium, si paruerint, iis defuturum: uictorias antea relatas sibi referri acceptas: alienationem denique a regno Dei minitatur, nisi ocissime opus adeo necessarium aggrediantur.

[b 3Kb] Petrus uocatus apostolus a Iesu Christo Dei uiui  filio, qui ante omnia secula cum Patre regnans in unitate Spiritus sancti, in ultimis temporibus pro nostra omnium salute incarnatus et homo factus, nos suo redemit pretioso sanguine per uoluntatem paterne 99 glorie, quemadmodum per sanctos suos destinauit prophetas in Scripturis sanctis, et per me, omnis Dei catholica et apostolica Romana Ecclesia, caput omnium ecclesiarum Dei, ipsius Redemptoris nostri sanguine super firmam fundata petram, atque eiusdem alme Ecclesie Stephanus presul, gratia pax et uirtus ad eruendam eamdem sanctam Dei Ecclesiam et eius Romanum populum mihi commissum de manibus persequentium, plenius ministretur a Domino Deo nostro, uobis uiris excellentissimis Pippino, Carolo, et Carolomanno tribus regibus, atque  sanctissimis episcopis, abbatibus, presbyteris, uel cunctis religiosis monachis, uerum etiam ducibus, comitibus et cunctis generalibus exercitibus et populo Francie commorantibus.

Ego Petrus apostolus, dum a Christo Dei uiui Filio uocatus sum superne clementie arbitrio, illuminator ab eius potentia totius mundi sum preordinatus, ipso Domino Deo nostro confirmante: Ite, docete omnes gentes, baptizantes eos in nomine Patris, et Filii, et Spiritus sancti . Et iterum: Accipite Spiritum sanctum: quorum remiseritis peccata, remittuntur eis , et mihi suo exiguo seruo et uocato apostolo, singillatim suas commendauit oues cum ait: Pasce oues meas, pasce agnos  meos. Et rursum: Tu es Petrus et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum; quecunque ligaueris super terram, erunt ligata et in celis, et quecunque solueris super terram, erunt soluta et in celis [c 1Kb] . Quamobrem omnes, qui meam audientes impleuerunt predicationem, profecto credant sua in hoc mundo, Dei preceptione, relaxari peccata, et mundi atque sine macula in illam progredientur uitam; etenim quia [Cent., quibus] illuminatio Spiritus sancti in uestris refulsit prefulgidis cordibus, 100 uosque amatores effecti estis sancte  et unice Trinitatis per susceptum Euangelice predicationis uerbum: profecto in hac apostolica Dei Romana Ecclesia nobis commissa, uestra future retributionis spes tenetur adnexa: ideoque ego apostolus Dei Petrus, qui uos adoptiuos habeo filios, ad defendendum de manibus aduersariorum hanc Romanam ciuitatem, et populum mihi a Deo commissum, seu et domum, ubi secundum carnem requiesco, [a 2Kb] de contaminatione gentium eruendam, uestram [b 1Kb] omnium dilectionem prouocans adhortor, et ad liberandam Ecclesiam Dei mihi a diuina potentia commendatam, omnino protestans admoneo pro eo quod maximas afflictiones et oppressiones a pessima Langobardorum gente patiuntur.

Nequaquam aliter teneatis, amantissimi, sed pro  certo confidite, per memetipsum, tanquam in carne coram uobis uiuus assisterem, per hanc adhortationem ualidis constringimus, atque obligamus adiurationibus [c 1Kb] : quia secundum promissionem, quam ab eodem Domino Deo et redemptore nostro accepimus, peculiares inter omnes gentes, uos omnes Francorum populum habemus. Itaque protestor et admoneo, tanquam in enigmate, et firma obligatione coniuro uos Christianissimos reges, Pippinum, Carolum et Carolomannum, atque omnes sacerdotes, episcopos, abbates, presbyteros, uel uniuersos religiosos monachos, uel cunctos iudices: 101 item duces, comites, et cunctum Francorum regni populum, et tanquam presentaliter in carne uiuus assistens coram uobis, ego apostolus Dei Petrus: ita firmiter credite uobis  adhortationis alloqui uerba [d 1Kb] , quia etsi carnaliter desum, spiritualiter autem a uobis non desim; quoniam scriptum est: Qui suscipit prophetam in nomine prophete, mercedem suscipit prophete.

Sed et domina nostra Dei genetrix semper uirgo Maria, nobiscum uos magnis obligationibus adiurans protestatur, atque admonet, et iubet, sicut simul etiam throni, atque dominationes, et cunctus celestis  militie exercitus, nec non et martyres atque confessores Christi, et omnes omnino Deo placentes, et hi nobiscum adhortantes, coniurantes protestantur quatenus doleat uobis pro ciuitate ista Romana, nobis a Domino Deo commissa, et ouibus Dominicis in ea commorantibus, nec non et pro sancta Dei Ecclesia mihi a Domino commendata; et defendite atque liberate eam sub nimia festinatione de manibus persequentium Langobardorum, ne, quod absit, corpus meum, quod pro Domino Iesu Christo tormenta perpessum est, et domus mea, ubi per Dei preceptionem requiescit, ab eis contaminentur, et populus meus peculiaris lanietur amplius, nec trucidentur ab ipsa Langobardorum gente, qui tanto flagitio periurii rei [Gent., per iurii regi] existunt, et transgressores  diuinarum Scripturarum probantur. Prestate ergo populo meo Romano, mihi a Deo commisso in hac uita fratribus uestris, Domino cooperante, presidia totis uestris uiribus, ut ego Petrus uocatus Dei apostolus, in hac uita et in die futuri examinis, uobis alterna impendens patrocinia, in regno Dei lucidissima ac preclara uobis preparentur [Lamb., preparem] tabernacula, atque premia eterne retributionis, et infinita paradisi gaudia uobis pollicens adinuicem [Id., ad uicem] tribuam, dummodo meam Romanam ciuitatem, et populum meum peculiarem, fratres uestros Romanos, de manibus iniquorum Langobardorum nimis uelociter defenderitis [e 2Kb] .

102 Currite, currite, per Deum uiuum et uerum  uos adhortor et protestor; currite et subuenite antequam fons uiuus unde satiati et renati estis arescat; antequam ipsa modica fauilla de flagrantissima flamma remanens, ex qua uestram lucem cognouistis, exstinguatur: antequam mater uestra spiritalis, sancta Dei Ecclesia, in qua uitam speratis percipere eternam, humilietur, inuadatur, et ab impiis inuoletur [Gent., uioletur] atque contaminetur.  Protestor uos, dilectissimi filii mei adoptiui, per gratiam Spiritus sancti protestor, et nimis coram Deo terribili creatore omnium, adhortor atque admoneo, ego apostolus Dei Petrus, et una mecum sancta Dei catholica et apostolica Ecclesia, quam mihi Dominus commisit, ne patiamini perire hanc ciuitatem Romanam, in qua corpus meum constituit Dominus, quam et mihi commendauit, et fundamentum fidei constituit; liberate eam, et eius Romanum populum, fratres uestros, et nequaquam inuadi permittatis a gente Langobardorum. Sic non sint inuase prouincie et possessiones uestre a gentibus quas ignoratis, non separemini [Gent., separer] a populo meo Romano; sic non sitis alieni aut separati a regno Dei et uita eterna; quidquid enim poscetis a me, subueniam  uobis uidelicet, et patrocinium impendam; subuenite populo meo Romano fratribus uestris, et perfectius decertate, atque finem imponite ad liberandum eos. Nullus enim accipit coronam, qui non [Lamb., Gent., nisi qui] legitime decertauerit, et uos decertate fortiter pro liberatione sancte Dei Ecclesie, ne in eternum pereatis.

Coniuro uos, coniuro, ut prefatum est, dilectissimi, per Deum uiuum, et omnino protestor, minime permittatis hanc ciuitatem meam Romanam et in ea habitantem populum amplius a gente 103 Langobardorum laniari, ne lanientur [a 1Kb] et crucientur corpora, et anime uestre in eterno atque inexstinguibili tartareo igne cum diabolo et eius pestiferis angelis, et ne dispergantur amplius oues Dominici gregis mihi  a Deo commissi, uidelicet populus Romanus, sic non uos dispergat et proiiciat Dominus, sicut Isreliticus populus dispersus est; declaratum quippe est, quod super omnes gentes que sub celo sunt, uestra Francorum gens, prona mihi apostolo Dei Petro exstitit, et ideo Ecclesiam, quam mihi Dominus tradidit, uobis per manus uicarii mei commendaui ad liberandum de manibus inimicorum. Firmissime enim tenete, quod ego seruus Dei, uocatus apostolus, in omnibus uestris necessitatibus, dummodo precati estis, auxiliatus sum, et uictoriam per Dei uirtutem, uobis de inimicis uestris tribui, et in ante attribuam nichilominus credite, si ad liberandum hanc meam ciuitatem Romanam nimis uelociter occurreritis. Mementote  et hoc, quomodo et inimicos sancte Dei Ecclesie, dum contra uos prelium ingruerunt [Bar., inceperunt], a uobis, qui paruo numero contra eos fuistis, prosternere [Id., prosterni] feci [b 1Kb] ; pro quo decertate hanc meam uelociter adimplere admonitionem, ut perfectius meum adipisci mereamini auxilium per gratiam, que data est mihi a Christo Domino Deo nostro.

Ecce, filii karissimi, predicans admonui uos, si obedieritis uelociter, erit uobis pertingens ad magnam  mercedem, et meis suffragiis adiuuati [adiuti], et in presenti uita omnes uestros inimicos superantes, et longeui persistentes bona terre comedetis, et eterna procul dubio fruemini uita. Sin autem, quod non credimus, et aliquam posueritis moram aut adinuentionem, minime uelociter hanc nostram implendam adhortationem, ad liberandam hanc meam ciuitatem Romanam et populum in ea commorantem, et sanctam Dei apostolicam Ecclesiam mihi a Domino commissam, simul et eius presulem, sciatis uos ex auctoritate sancte et unice Trinitatis, per gratiam apostolatus, que data est mihi a Christo 104 Domino, uos alienari pro transgressione nostre adhortationis a regno Dei, et uita eterna [c 1Kb] . Sed Deus et Dominus noster iehsu Christus, qui nos suo pretioso redimens  sanguine ad lucem perduxit ueritatis, nos quoque [Gent., nosque] predicatores et illuminatores totius mundi constituit, det uobis ea sapere, ea intelligere, eaque disponere nimis uelociter, ut celerius hanc ciuitatem Romanam, et omnem populum, seu sanctam Dei Ecclesiam mihi a Domino commissam, ad eruendum occurratis, quatenus misericorditer, sicut fidelibus sue prouincie, meis pro uobis interuenientibus suffragiis, et in presenti uita longeuos, sospites et uictores conseruare iubeat, et uenturo in seculo dona sue remunerationis faciat multiplicius promereri, cum sanctis et electis suis. Bene ualete.





XI. 105 ITEM EPISTOLA EIUSDEM AD DOMNUM PIPPINUM REGEM PER FOLRADUM CAPELLANUM, GEORGIUM EPISC. ET IOANNEM SACELLARIUM, POST MORTEM [d 1Kb] AISTULFI DIRECTA, In qua continentur gratiarum actiones et benedictiones uberrime pro uictoria et restitutione sancte Dei Ecclesie, poscens ea que deerant restituenda.



ARGUMENTUM.---Gaudio exsultans immensas agit gratias Pippino. Matrem omnium Ecclesiarum Dei, et fundamentum fidei catholice Romanam Ecclesiam, que anno preterito merebat, nunc gaudere exaltatam ab eo nouo Moyse atque Dauide: se cuicunque Romam aduenienti ex uniuerso orbe tantam eius gloriam enarrare: ciuitates nonnullas, et loca quedam perfecte donationi deesse, quarum data non erat possessio sancte sedi, orat ut perficiat. Aistulphum anno post obsidionem Urbis  diuino ictu percussum: Desiderium eleuatum esse, qui sacramento erat pollicitus Fulrado se reliquas ciuitates, id est Fauentiam, Imolam, Ferrariam, Ausimum, Anconam, Humanam, et Bononiam cum finibus et territoriis quantocius redditurum sancte sedi, cui nichilominus iubere regem cupit, ut seruet promissa. Beneuentanos et Spoletanos se eidem commendare. Agendum modo de catholica religione contra Grecam impietatem uindicanda. De colloquio cum Silentiario imperiali misso uult fieri certior. Ut Georgium episcopum et Ioannem saccellarium missos suos harum latores  cum Nomentano episcopo Wilhario remittat, precatur. Ab Optato quoque abbate Cassinensi desiderari suos monachos, qui cum Carolomanno profecti erant.

[a 1Kb] Domno excellentissimo filio et nostro spiritali compatri Pippino regi Francorum et patricio Romanorum, Stephanus papa.

Explere lingua, excellentissime fili, non ualemus, quantum tuo opere, tua uita delectamur; facta quippe diebus nostris uirtute diuina [b 1Kb] miracula uidimus, quod per excellentiam tuam sancta omnium Ecclesiarum Dei mater et caput, fundamentum fidei Christiane, Romana Ecclesia, que ualde ab hostium impugnatione [c 1Kb] periculorum impugnationibus lamentabatur, magna nunc gaudii soliditate nimirum est translata  atque confirmata, et merentes Christianorum anime tuo fortissimo presidio maxime sunt 106 releuate letitia; pro quo in uestro opere, et nostra exsultatione libet cum angelis exclamare: Gloria in excelsis Deo, et in terra pax hominibus bone uoluntatis  [d 2Kb] . Et quia elapso anno, isto in tempore, ualde ab hostium depopulosa impugnatione sauciati, et ultra citraque circumdati affligebamur [e 2Kb] , nunc autem tuo potentissimo auxilio erepti ab imminentibus periculis, immenso exsultamus gaudio, et benedicentes nomen Domini cum psalmographo, consona dicimus uoce: Hec est immutatio dextere Altissimi . Et rursum: Ad uesperum demorabitur fletus, et ad matutinum letitia . Cuius enim uel saxeum pectus tam benigno opere a tua preclara bonitate  peracto cognitoque, non statim in omnipotentis Dei laudibus, atque in tue excellentie amorem mollescat? Hec me, fateor, excellentissime fili, et spiritalis compater, que per te mirabiliter facta sunt, sepe conuenientibus ex uniuerso orbe terrarum nationibus,  dicere, sepe cum eis pariter admirari delectat, et extensa uoce melliflue tue excellentie laudes persoluere indeficienter, hec me plerumque etiam in momento horarum excitant indeflexibili oculo pro immensa bonitatis tue, et uniuerse gentis Francorum sospitate omnipotenti Deo fundere preces. Denique, amantissime, et a Deo inspirate 107 uictor felix, et diuina prouidentia fortissime rex, qualiter beatus Petrus apostolorum princeps tue deuotionis affectum, quem pro eius causa decertans adhibuisti, susceperit, ipsa cunctis liquido uita uestra testatur; scriptum quippe [Lamb. add. est], uota iustorum placabilia . Libet quippe omnino, excellentissime fili, tue bonitati magnas gratiarum persoluere laudes, et nomen Domini pro tam  maxima benignitate glorificantes, exhilarata uoce canere: Benedictus Dominus Deus Isrel, quia uisitans plebem suam, et redemptionem facere , cupiens populo suo suscitauit te nobis, Christianissime uictor [Lamb. add. rex], nostris diebus fortissimum liberatorem. Quid enim aliud quam nouum te dixerim Moysen, et prefulgidum asseram Dauid regem, quoniam quemadmodum illi ab oppressionibus allophylorum populum Dei liberauerunt; ita quoque tu, benedicte a Deo uictor, fortissime rex, tuo certamine Ecclesiam Dei et eius afflictum populum ab hostium impugnatione eruere studuisti.

Benedictus es, eximie fili, a Deo excelso, qui fecit celum et terram; et benedictus Deus, quo protegente, hostes in manibus tuis sunt: benedicat tibi  Dominus pulchritudo iustitie, et tuos amantissimos natos, meosque spiritales filios, domnum Carolum et Carolomannum, a Deo institutos reges Francorum et patricios Romanorum, cum Christianissima eorum matre, excellentissima regina, dulcissimaque coniuge,  fidele Dei, spiritali nostra commatre, tueatur, et in omnibus protegat; dilatet Deus semen uestrum, et benedicat in eternum, atque solium regni fruendum perenniter concedat, et uniuersam gentem Francorum sub uestra ditione permanentem illesam custodiat.

uale in Domino, rex benignissime, quia per te sancte Dei Ecclesie inimici humiliati sunt, et magna letitia ipsa sancta Dei 108 Ecclesia est releuata, et eius peculiaris populus iucundatur, et per te benedictus dicitur, pro quo et eius benedictio super te plenius est effusa, gaudium enim uberrimum in uniuersum orbem terrarum intulisti; magna sunt hec, et omnipotentis Dei laudibus tribuenda, sed inter hec misericordissimi Dei nostri clementiam indesinenter petimus, ut celesti sui regni gaudia uobis tribuat  uicissitudine [a 1Kb] .

Quapropter cum magna fiducia, tanquam presentialiter, coram tuo mellifluo consistens aspectu flexis genibus petens peto te, et omnino coram Deo uiuo deprecor, ut iubeas [Lamb. hic et infra, lubeas] firmiter in hoc bono opere, sicut certe confidimus, usque in finem permanere pro sancte Dei Ecclesie perfecta exsultatione, et eius populi deliberatione [Id., liberatione] et integra securitate, et plenariam iustitiam eisdem [Lamb., Gent., eidem] Dei Ecclesie tribuere digneris, atque optimum et uelocem finem, in causa fautoris tui beati Petri, adhibere iubeas, ut ciuitates reliquas, que sub unius dominii ditione erant connexe, atque constitutos [Lamb., Gent., constitute] fines, territoria, etiam loca, et saltora, in  integro matri tue spiritali sancte Ecclesie precipiatis  [b 1Kb] , ut populus Dei, quem a manibus inimicorum redemisti, in magna securitate et delectatione, tuo auxilio adiutus uiuere ualeat; quoniam et filius noster Deo amabilis Folradus, fidelis uester, omnia conspiciens satisfactus est [Bar. et Cent., satis testatus est], quod nequaquam ipse populus uiuere possit extra eorum fines et territoria atque possessiones, absque ciuitatibus illis, que semper cum eis sub unius dominii ditione erant connexe [c 2Kb] ; peto te, fili, peto te coram Deo uiuo, et fortiter 109 coniuro, spiritalis compater, ut in hoc bono opere perfectius maneas, et non hominum blandimentis aut suasionibus uel promissionibus, quod absit, faueas, et in aliam declines partem, sed magis uere timens Deum, omnia que beato Petro sub iureiurando promisisti  adimplere iubeas, et, sicut cepisti, plenariam iustitiam illi impertire.

Etenim tyrannus ille, sequax diaboli, Aistulphus, deuorator sanguinum Christianorum, ecclesiarum Dei destructor, diuino ictu percussus est, et in inferni uoraginem demersus, in ipsis quippe diebus, quibus [Id. add. ad] hanc Romanam urbem deuastandam profectus est, post annui [Gent., anni] spatii circulum, ita diuino mucrone percussus est, ut profecto in eo tempore, quo fidem suam tentans [Lamb., temerans] diuersa piaculi scelera perpetratus est, in eo et suam impiam finiret uitam [d 1Kb] . Nunc autem, Dei prouidentia, per manus sui principis apostolorum beati Petri simul et per tuum fortissimum brachium, precurrente industria Deo [e 1Kb] amabilis  uiri Folradi [f 2Kb] , tui fidelis, nostri dilecti filii, ordinatus  est rex super gentem Langobardorum Desiderius, uir mitissimus, et in presentia ipsius Folradi sub iureiurando pollicitus est restituendum beato Petro ciuitates reliquas, Fauentiam, Imolam, et Ferrariam [a 1Kb] cum eorum 110 finibus, simul et iam [Lamb. etiam], et saltora, et omnia territoria. Nec non et Ausimum, Anconam, et Humanam ciuitates cum eorum territoriis, et postmodum per Garinodum ducem et Grimoaldum nobis reddendum spopondit ciuitatem Bonam [Lamb., Bononiam] cum finibus eius, et in pacis quiete cum eadem Dei Ecclesia, et nostro populo semper mansurum professus est, atque fidelem erga a Deo protectum regnum uestrum esse testatus est; et petiit nos, quatenus bonitatem tuam deprecaremur, ut cum eo et cuncta gente Langobardorum  magnam pacis concordiam confirmare iubeas.

Nam et Spoletini ducatus generalitas per manus beati Petri et tuum fortissimum brachium, constituerunt sibi ducem [b 1Kb] , et tam ipsi Spoletani quamque etiam Beneuentani, omnes se commendare per nos a Deo seruate excellentie tue cupiunt, et imminent anhelantius in hoc deprecando bonitatem tuam. Unde petimus te, excellentissime fili et spiritalis compater, ut si predictus Desiderius, quemadmodum spopondit, iustitiam sancte Dei Ecclesie sue [Ap. Lamb. et Gent. deest sue], reipublice Romanorum, beato Petro protectori tuo plenius restituere, et in pacis quiete cum Ecclesia Dei, et nostro populo sicut in pactibus [pactis, Bar., partibus] a tua bonitate confirmatis  continetur, permanserit cum uniuersa sua gente, iubeas in id quod petiit tuas a Deo inspiratas  aures inclinare; hoc interea anhelantius, ut nimis uelociter, eidem Desiderio regi, obtestando, admonendo etiam, et precipiendo, dirigere iubeas, ut reliquas ciuitates, loca, fines, et territoria, atque patrimonia, et saltora, 111 in integro sue Ecclesie reddere debeat, et tale fundamentum et optimum finem in causa eius imponere iubeas, ut, auxiliante Domino, ipsa sancta Dei Ecclesia secura maneat, usque in finem seculi, ut plenaria iustitia a iusto iudice Domino Deo nostro, et memoriale nomen tibi in secula maneat, uel etiam cuncte Christo protecte genti uestre Francorum [c 1Kb] .

Inspiratus autem a Deo nimis festinanter causam sancte Ecclesie perficies; quia sunt alie canonice cause, quas perficere debeamus, pertinentes ad  magnam regni tui laudem, et magnam anime tue uel cuncte gentis Francorum immensam mercedem; et hoc obnixe postulamus precelsam bonitatem tuam, ut inspiratus a Deo et eius principe apostolorum beato Petro, ita disponere iubeas de parte Grecorum, ut fides sancta catholica et apostolica per te integra et inconcussa permaneat in eternum, et sancta Dei Ecclesia, sicut ab aliis, et ab eorum pestifera malitia liberetur, et secura reddatur [d 1Kb] , atque omnia proprietatis sue percipiat [e 2Kb] ; unde pro anime uestre salute, indefessa luminariorum concinnatio Dei Ecclesiis permaneat, et esuries pauperum egenorum uel peregrinorum nichilominus resecetur [f 1Kb] , et ad ueram saturitatem perueniant.

112 Qualiter autem cum Silentiario locuti fueritis,  uel quomodo eum tua bonitas absoluerit, una cum exemplari litterarum, quas ei dederitis [g 1Kb] , nos certiores  reddite, ut sciamus qualiter in communi concordia agamus, sicut inter nos et Folradum, Deo amabilem, constitit. Ipse uero dilectus filius noster Fotradus in omnibus causis iuxta tuam preceptionem peregit, et maximas gratias illi egimus pro suo certamine, qui uidelicet ad uos reuertens, omnia qualiter acta sunt, bonitati uestre intimabit; presentes uero fidelissimos nostros, id est, Georgium reuerentissimum ac sanctissimum fratrem, et cepiscopum nostrum, atque Ioannem regionarium, nostrumque sacellarium, petimus, ut hilariori suscipiens uultu, in omnibus acceptare iubeas, et quidquid nostra uice bonitati tue locuti fuerint, eis in omnibus credere digneris, atque cum effectu cause et letabundis nuntiis ad nos remeandos absoluere iubeas. Nam et  hoc obsecramus bonitatem tuam, ut nimis celeriter ad nos coniungendum [Bar. et Cent., commigrandum] absoluere precipias reuerendissimum fratrem, et cepiscopum nostrum Wicarium [a 1Kb] .

Omnipotens autem Deus in cunctis actibus tuis, excellentissime uictor rex, sue dextre extensione  te protegat, tibique et presentis uite prospera et post multorum annorum curricula gaudia eterna concedat, faciatque cum tua dulcissima coniuge, excellentissima regina, spiritali nostra commatre, et uestris meisque dulcissimis filiis maximo gaudio iucundari, et regni uestri gubernacula a Deo uobis concessa perfrui, et qui in presenti uita regni potestatem tenetis, et iam [Lamb., etiam] futuro in seculo cum Christo in eternum regnetis, promerentes illam Dominicam promissionem audire: uenite, benedicti Patris mei ; 113 pro eo quod certamen bonum certati estis, cursum consummastis, fidem seruastis. Sumite positas uobis coronas, et accipite regnum uobis ab origine mundi preparatum. Nam et ex hoc precelse, et a Deo custodite  excellentie uestre innotescimus, quia petiit nobis Optatus religiosus abbas uestri monasterii [b 1Kb] sancti Benedicti pro monachis suis, qui cum tuo germano [c 2Kb] profecti sunt, ut eos absoluere iubeas, sed qualiter tua fuerit uoluntas, ita de eis exponere iubeas. Incolumem excellentiam tuam gratia superna custodiat.





114 DE S. PAULI I EPISTOLIS UNA ET TRIGINTA DISCURSUS PRAEuIUS.


 1. Postquam Stephanus II obiit supremum diem uII Kalendas Maias, anno 757, Paulus diaconus et in Dei nomine electus sancte sedis apostolice, ut est in titulo prime epistole huius pontificis ad Pippinum  Petri cathedram tenuit  per annos decem et mensem, a die uidelicet consecrationis 29 Maii ad 28 Iunii anni 767. Causa dilate ordinationis fuit breuissimum schisma, quod cleri pars melior compressit. Aequum sane erat ut ei frater succederet, per quem sancte sedis ditio tantum habuit incrementum. uerum ut dignitate, ita et laboribus fratrem imitaretur oportuit. Non enim Desiderius rex Langobardorum diu amicitiam Romanorum coluit. Preterea ingens ex Grecia metus quiescere Ecclesiam non permisit. Copronymus quippe expergefactus, ubi exarchatum et Pentapolim, prouincias e manibus Langobardorum ereptas, in Romane Ecclesie potestatem uenisse audiit, armis atque insidiis non modo eas  prouincias, sed etiam Romanam, Urbemque ipsam uexare non destitit. Quamobrem intestinis fere incommodis exterisque assidue laborans, uitam ante deseruit, quam sibi subditisque populis tranquillitatem afferret. Omnia hec patent ex litteris que mox sequentur. Antea tamen nonnichil dicam necesse est  de iisdem in genere: ut ubi singulas recensuero, nec mihi earum sententia uaria, et multiplex molestiam ingerat.

II. Quas hucusque epistolas uidimus, maiori ex parte ediderant in lucem Flaccius ac socii Centuriatores anno 1564, atque eorum maximus aduersarius card. Baronius in Annalibus Ecclesiaticis: utramque uidelicet Gregorii III, Zacarie unicam, et quatuor Stephani II ; 9, al. 6, utpote precedenti perquam similem omittentes; 4, 5, 6, al. 10, 11 et 7 nequaquam cognitis. Secus est de Pauli epistolis 31. Nam Centuriatores  totidem se accepisse gloriantur: unde autem, silent. Et quanquam sola earumdem argumenta proferant, audacissimis in suis commentariis patefaciunt se illas integras inspexisse. Namque aiunt, exempli gratia, quod Paulus »Petrum substituit interpellatorem pro uictoria aduersus hostes, in epistola 115 ad Pippinum tertia, et nona«  , que minime eruuntur ex argumentis. Preterea ex epistola 12 que falso tribuitur Paulo, cum spectet ad Adrianum , ut ostendam suo loco, eruditorum omnium recentiorum incuriam patefaciens, hec proferunt: »Pro regno amplificando in epistola 12 ad Pippinum:  Ut ipse princeps apostolorum pro uobis intercedat ante Domini Dei nostri maiestatem, ut amplius uestrum dilatet regnum, et uictorias tribuat.« Mitto reliqua eorum putida commenta; hec enim satis superque probant eos pre manibus habuisse integras Pauli litteras. Non ita contigit Baronio, qui ingenue rem fatetur  de 31 Pauli epistolis: »Quarum, aiens, duntaxat argumenta summatim prestricta et recensita uidimus a Panuino in uitis Romanorum pontificum, easque integras haberi in uaticana bibliotheca testatur: uerum easdem diu quesitas minime inuenire ualuimus, ut eas uel furto uel alio aliquo modo inde sublatas existimemus. Ceterum nichil est, quod eius fides possit in suspicionem adduci, cum et earumdem totidem numero argumenta pariter recitent nouatores  qui pertesi prolixitatem atque multiplicitatem pariter, sed magis ueritatem, non ipsas integras, sed ipsarum argumenta tantummodo edidere«.

 III. Hunc Baronii locum Gretserus transtulit in suam prefationem ad Codicem Carolinum; at quia Baronii diligentiam fugit eiusmodi argumentorum uera indoles, et Gretseri de iisdem sententia lucis indiget, opere pretium me facturum puto, si hanc historie partem explanauero. Onuphrius Panuinius de Romana historia profanaque omni eruditione optime meritus usque ad annum 1553 ad ecclesiasticas res animum non conuerterat. Tum uero Marcelli Ceruini Cardinalis suasu huiusmodi studiis totum se dedit, breuique octo annorum spatio nonnulla in lucem edidit de pontificibus et cardinalibus: precipue uero conscribendis effuse uitis eorumdem, quas a Baronio laudari uidimus, operam nauauit. Suimet testis ipse est in editione historie pontificum Platine uenetiis apud Michelem Tramezinum anno 1562. Etenim in nuncupatoria ad Pium Iu epistola, quam dederat precedenti anno, cum prelo commisit eiusdem Platine historiam cum suis notis, et additionibus: »Donec ederem, inquit, ea que ego maxima  iam ex parte eodem argumento conscripsi.« Et initio sue additionis ad lectorem: »Librum ipsum longe locupletissimum accuratissima diligentia iam magna ex parte concinnaui, quo Romanorum pontificum et cardinalium, quorum 116 memoria exstat, uitas effuse scripsi; atqui cum res magni et difficilis negotii sit, non ita facile, quanquam iamdiu multumque in eo elaborauerim, confici potuit.« Quam recte arduum negotium exaggeret, inde discimus, quod morte admodum immatura preuentus anno 1568, tantum opus non confecerat. Exstat illud hodie pluribus uoluminibus comprehensum in biblioth. uat. , quo est collatum ex dono P. Ciaconii die 25 Septembris an. 1592, ut prefixa operi memoria docet, et a sancto Gregorio Magno exordium ducit.

Iu. In tertio eius uolumine  ubi agitur de Pauli gestis, pauca hec uisuntur: »Scripsit Paulus epistolas plures ad Pippinum et Carolomannum  reges, ad exercitum Francorum, et ad alios quosdam, ex quibus una et triginta in bibliotheca uaticana exstant, quarum breuissima argumenta adiiciam.« Mox sequuntur singularum argumenta »summatim prestricta, et recensita,« que uidit Baronius sancte Romane Ecclesie tum bibliothecarius a Clemente uIII designatus: quare cum octauum Annalium uolumen anno 1599 euulgauit, in quo agit de Pauli rebus gestis, Panuinii etiam mss. codices accesserant ad eam »magnam rerum copiam,« quam se congessisse aiebat in nuncupatoria Tom. I ad Sixtum u an. 1588, »tanquam in aliquam cellam penariam, presertim contra nouatores nostri temporis pro sacrarum traditionum antiquitate ac sancte Romane catholice Ecclesie potestate.« Duo autem doctissimi scriptoris diligentiam fugisse uidentur: bibliothece uaticane ueteris conditio et Panuiniane illorum argumentorum recensionis cause.

u. Ad bibliothecam quod attinet, hanc instrui ceptam  a Nicolao u Sixtus Iu perfecit, Panuinio eodem teste in huius uita, que prima est ex adiunctis ad Platinam: »Bibliothecam Palatinam, ait, in uaticanam toto terrarum orbe celebrem, Platina prefecto, aduectisque ex omni Europa libris, construxit, certosque prouentus, unde custodes et librarii Greci, Latini, et Hebraici menstrua salaria, quibus ali possent, haberent, librique emerentur, assignauit: opus omnium preclarissimum et pontifice maximo dignum.« At perpetue librorum in bibliotheca permanentie eum prospexisse non constat, quemadmodum post annos plusquam centum Sixtus u bibliothece noue, et loco et librorum congerie longe prestantiori, atque antiqua illa celebriori consuluit. Ea propter Panuinius idem alibi  catalogos librorum descripsit, qui ab Innocentii uIII temporibus in bibliotheca erant, at suo euo nequaquam reperiebantur. Inter huiusmodi libros codicesue a bibliotheca Palatina ereptos Pauli litteras haud  numerari 117 uideo. Quin etiam Panuinio ex eodem disco, in bibliotheca uaticana esse, et cum Pauli uitam scriptis mandabat, et cum Adriani res gestas enarrabat, ante annum uidelicet 1561. Eo siquidem anno, ut supra uidimus, fatebatur Pio Iu et lectores admonebat, se maxima ex parte pontificiam historiam confecisse. Cumque hec per decem fere secula excurrere deberet a sexti nonagesimo, Gregorii Magni primo ad sextum decimum iam prouectum, quo is florebat; ne duo quidem secula maximam operis partem ab eo uocari nec dici, nec cogitari potest; neque enim fas est mendacii tantum uirum arguere, aut hebes adeo ingenium illi tribuere, ut lente admodum graderetur longo suscepto itinere. Itaque pro certo haberi debet, pontificias eas litteras in bibliotheca uaticana seu Palatina exstitisse ante annum 1561. Inde autem quid de iis euenerit triginta illis annis, qui 1592 precesserunt, cum uaticana bibliotheca noua opus illud Panuinii adepta est, ac quomodo perierint, diuinandum aliis relinquo.

 uI. Equidem Panuiniane recensionis causas aperiam, quas preteriisse aiebam Annalium Ecclesie principem. Anno 1564 in lucem prodiit Centuria illa uIII, cuius capite 10 et Pauli epistolarum 31 et Adriani 44 argumenta eadem perleguntur que habet historia Panuiniana. Ne uerbum quidem mutatum uidere est, preterquam in earumdem indicatione, quam rem data opera esse factam nemo non dixerit. Et sane; »Scripsit, inquiunt, Paulus epistolas plures ad Pippinum, ad Carolomannum, et ad exercitum Francorum, et ad alios quosdam: unam et triginta mss. accepimus.« Ista si conferas cum iis que supra afferebam ex Panuinio, detractum uidebis reges, ignota nobis ex causa; et pro, in Biblioth. uat. exstant, dictum accepimus. Perinde est de Adriani epistolis: Ubi enim Panuinius  scripsit: »Exstant in biblioth. uat. 44 eius epistole ad Carolum regem scripte, quarum argumenta indicare opere pretium erit,« Magdeburgenses aiunt: »Accepimus  eius 44 epistolas mss. ad Carolum, quarum argumenta indicare opere pretium duximus.« Quis uero hinc non uidet, male feriatum aliquem fortasse amanuensem, certe falsum fratrem, Panuinii laborum exemplum clam misisse ad Centuriarum scriptores, uterentur, abuterenturue; modo auri sacra fames expleretur? Ex magna utrinque similitudine et conuenientia Gretserus olfecit, Magdeburgenses Onuphrianum codicem uidisse. »Que enim, ait, his lauernionibus, eorumque subadiuuis et administris, bibliotheca non patuit?« Fallitur uero, dum putat, Magdeburgenses, »pro more 118 suo calumnias nonnullas intersparsisse.« Nam Panuinius synopses illas exscripsit ex cod. uat. quales apud Centuriatores leguntur; et que Gretsero uidentur calumnie, nullum alium norunt auctorem preter Panuinium, qui ex illo codice ipsissimas eas excepit, non animaduertens, quandoque uocem aliquam, in prauum sensum retortu facilem, iis inesse. Ubi autem Lipsie prelis  commissa uidit que, aut nimis libere, aut minus accurate scripta fuerant, ea secundis curis emendauit.

uII. Hec profecto est recensio cuius meminit Baronius. Et est quod mirer, tantum uirum haud uidisse, argumenta illa quemadmodum scripta primum fuerant a Panuinio, prorsus reperiri apud Magdeburgenses. uoces siquidem delete, aut in fine addite, ut nichil dicam de superpositis seu interiectis; littere item aliquot, uel adiecte, uel detracte in codice Panuiniano euidentes adeo sunt, ut in legentis oculos per se ipse incurrant. Quamobrem editionem Magdeburgensium conferenti cum ms. codice Panuiniano, tanta utrinque similitudo et conuenientia erit euidens, ut miraturus mecum sit Baronii diligentiam hac in re minus accuratam. De Gretseri allucinatione nil aliud dico, quam ueniam adhibendam esse uiro doctissimo, qui Panuinianum codicem non habuit ob oculos, sed Baronii sententiam amplexus, id tantummodo adiecit quod acies ingenii rerumque ecclesiasticarum  diuturna tractatio proferendum suaserunt. Quamobrem calumniarum genus, quod nouatoribus bona fide impactum in Panuinium recideret, ita interpretari oportet, ut uerba et dicta queis Gretserus insistit, illorum ore prolata, quorum praua intentio est in omnibus que sedem apostolicam, in multis que catholicam religionem spectant, calumnie uideantur et sint; at catholico scriptori summa primum cum fide exceptis ex codice, deinde diligenter emendatis, ne forsan ita prelo committerentur, imprudentie magis quam calumniarum notam inurendam putemus.

uIII. Huc accedit quod uir ille doctissimus, feruescente adhuc etate, necdum conscribendis Ecclesie rebus assuefactus, non eas tantum synopses seu argumenta litterarum alicubi inconsiderate scripta excepit, sed ipsemet totam pontificiam historiam hac illac parum caute dictis resperserat. Quare illam castigatiorem ubique redditam secundis curis uidere est in mss. uaticanis codicibus. Neque id mirum:  nam Baronius cum ad scribendos Annales adiecit animum, per annos triginta Ecclesie rebus nauarat operam, quod proprio ore fatetur in tom. I, epistola dedicatoria ad Sixtum u. »Cum iam sex lustris ipsa ecclesiastica historia 119 fuerit a me septies ordine temporum repetita.« E contrario Panuinius ipso in ecclesiasticarum rerum tyrocinio pontificiam illam Historiam composuit: quod ipsemet ante suam additionem ad Platinam testatur, lectorem ita monens: »Ante annos circiter octo, hortatu Marcelli card. sancte Crucis, quem postea summum pontificem uidimus, cui ego me tunc temporis in clientelam totum dederam, beati et sanctissimi illius uiri uirtutes admiratus, ab historiis profanis conscribendis, ad ecclesiasticas res usque ad ea tempora a paucis aut leuiter tentatas, aut omnino neglectas, tractandas et explicandas animum conuerti.«

X. Synopses illas diligenter excepi omnium oculis subiecturus: at quia maxima occurrit discrepantia inter  illas et Codicis Carolini epistolas, alie siquidem alio ordine digeste sunt, atque utrobique chronologia minus recta est, subiicere singulas epistolis suis deliberaui, quas ad annos fere certos diducere conatus sum, nimium libere uagantes apud eruditos aliquot recentiores, qui temporis incerti occasionem nacti, ad suas opiniones asserendas, loco eas mouere impune posse rati sunt. Neque id putet aliquis per me fieri, ut meo ac lectoris otio abutar. Breuiori quidem uia incedi posset monendo, quod synopses, seu argumenta litterarum, que primo scripsit Panuinius, ipsissima illa sunt que apud Centuriatores summa cum fide referuntur; que autem Panuinius idem recensuit, Baronius primum in suis Annalibus euulgauit, indeque in collectionem Conciliorum translata sunt. At cardinalis doctissimus religioni non habuit, aut uerbum, aut sententiam quandoque aliquatenus immutare, aut emendationes non omnino sequi. Exemplo sint que impresens excerpo ex Pauli epistolis  iuxta recensionem. Legitur in prima : »Amicitia ab eodem Stephano cum Francis contracta.« Baronius mutauit »inita cum Francis.« In octaua  ait Panuinius: »Imperatorem Grecum in armis, ut Rauennatem exarchatum et Romam recuperaret, esse narrat.« Baronius partim prime lectioni, partim correctioni adherens, »in armis esse,« ait, »et Rauennatem exarchatum et Romam recuperare uelle narrat.« In undecima  Panuinius rumorem spargi dixit »ab inimicis:« Baronius, »ab amicis.« Denique in decima quinta  Panuinius: »Quinta decima per Wlfardum cepiscopum  scripta, laudes. . . . . continentur.« Baronius: »scribens, iis litteris laudes . . . . . continentur.«

120 X. Argumenta eadem, ut aiebam, ex Baronii Annalibus in collectionem Labbeanam sunt translata.  Sed quam diuersa eorum pleraque a Panuinianis ibi leguntur! Labbeus siquidem, quod Baronio haudquaquam euenit, Carolini Codicis editionem, que sexto post huius mortem anno in lucem prodiit Ingolstadii, uersare potuit, et si qua minus clara minusque exacta reperit argumenta, pleniora ac lucidiora emittere, quod sane ab eo factum uidere est . Et uero dum iisdem et ipse epistolis serio perlegendis insisterem, ut synopses ampliores atque explicatiores conficerem, ad Codicis Carolini sextam et quinquagesimam, Adriani uicesimam quintam, perueni, que mihi est 71, et agit de Sabinensi patrimonio integre restituendo. Id autem patrimonium in editione Gretseriana dicitur Rauennense, et in Lambeciana Rauennense. Cumque ex nouissima recensione Gentiloti essem admonitus, nullam adhiberi maiusculam in contextu illius Codicis, facili negotio assecutus sum causam corrupte lectionis. Nam Mabillonius  exhibet specimen scripture Romane Longobardice, que Adriani euo erat usui, ex authenticis litteris eiusdem pontificis in phylira, que seruantur in archiuo Corbeiensi. In earumdem scriptura tantam uidi similitudinem inter s et r, ut facile unum pro altero sumi possit. Preterea uidi u pro b frequenter adhibitum, ac demum i perpetuo absque puncto. Ea propter uenia mihi uidebatur adhibenda excipienti Adriani litteras ex autographis, cum Carolus in Codicem referri eas uoluit. Panuinius ipse, quod maius est, eamdem rem peccauit: nam legens in synopsi: Patrimonium sancti Petri apud Rauennatenses, ipsemet secundis curis posuit: Rauennates. Quod quanto sit proximum interuallo sententie litterarum, simplex earum lectio planum facit. Nam, preterquam quod Rauenne patrimonium Gregorii Magni tempore celeberrimum, cuncto exarchatu nunc addito pontificie ditioni, non erat cur repeteretur; Adrianus alibi  perspicue agit de Sauinensi patrimonio inter alia que restituenda erant, Rauennatensi nullatenus  memorato.

XI. Quid autem plura? Labbeus, inspectis epistolis, questioni finem attulit, synopsim hanc exhibens: »Quod integrum sancti Petri patrimonium Sabinense contraditum non sit: idque testificaturos regi ipsius missos Itherium et Maginarium, si apprehensa eius dextera iurare iubeantur.« Quam rem siluisse Pagium censoremque eius nuperum P. Mansium est quod mirer, cum precipue uideam Muratorium, qui nullam preterit occasionem labefactandi pontificum dominationem in 121 exarchatu, monuisse  pro Rauennense legendum Sabinense. Quod quidem haud fecisset, nisi sententia litterarum coactus; nam, Pippini donatione exarchatus et Pentapolis ob eamdem causam admissa, dominium sancte sedis in dubium reuocat, ac pene conuellit. uidesis animi gratia Annales Italicos, an. 1017, 1026, 1034, 1198, 1239, 1240, 1249. Que autem melior occasio illi potuit offerri, quam patrimonii Rauennatis repetitio  per Adrianum facta? Ceterum Labbeanas ego sinopses Panuinianis posthabendas censui duplici ex causa. Primum quia ille, utcunque ueriores, litterarum tamen sententiam non plene continent. Deinde quia Panuiniane, utcunque apud Magdeburgenses inueniantur quales scripte primum fuerunt, et apud Baronium iuxta recensionem ab auctore factam, nullibi tamen sincere tam primis quam secundis curis habentur, preterquam in codice uaticano, unde primum per me prodire in lucem dici possunt. Hactenus de litterarum argumentis, nunc de ipsis litteris.

XII. Numero ee quidem fraternas superant; uarietate etiam rerum quas continent uberiores iis sunt. Ad apostolice autem sedis ditionem quod attinet, nil noui afferunt, tametsi Iocorum ac rerum restitutiones aliquot memorentur admodum incerte atque obscuritatis plene. Exempli gratia: testatur Paulus  Desiderium reddere promisisse  ciuitates Imolam, Bononiam, Auximum, et Anconam, sed fidem postea fefellisse. Alibi  loquens de patrimoniis, iuribus, locis, finibus ac territoriis: »Ex parte quidem, inquit, easdem iustitias nobis isdem Langobardorum rex fecisse dinoscitur, et reliquas omnes iustitias se profitetur, atque omnino spondet nobis esse facturus.« Cumque  per Georgium episcopum de tot beneficiis gratias agat Pippino, credibile est Desiderium stetisse promissis, pro certo autem affirmari non potest. Quorum similia alia occurrunt. Quamobrem Paulum fuisse feliciorem Stephano fratre suo, quanquam duplo longiorem pontificatum gesserit, nec dici, nec cogitari debet. Quandiu enim uixit, pro uindicanda sancti Petri ditione aduersus eiusdem Langobardorum regis inconstantiam laborauit. Quin etiam a Grecis quandoque timuit pro ipsa urbe Roma ; sepe pro exarchatu et Pentapoli ; epistolas harum rerum testes  auctores proprio arbitratu pro aliis aliorum opinionibus disponunt. Inde uero detrimenti nichil infertur ditioni apostolice sedis: 122 nulla siquidem accessio, ut aiebam, Pauli tempore facta eidem est. Antique autem ditionis, seu Rome et eius ducatus, necnon eiusdem per Pippinum regem amplificate primum anno 754, cum pactum seu diploma donationis editum confirmatumque est Carisiaci; deinde 755, cum possessionis ciuitatum exarchatus et Pentapolis a Fulrado inite locuples testimonium fuerunt singularum obsides, et earum claues; eius, inquam, ditionis tot fere sunt monumenta certa quot epistole. Paulus siquidem eque suas appellat ciuitates Romane prouincie atque exarchatus et Pentapolis; quemadmodum expresse factum de utraque ditione comperimus  ubi de nouis Langobardorum molestiis queritur: »In ciuitate nostra, inquit, Synogalliense pergentes,  ferro et igne que extra eamdem ciuitatem consistebant, deuastauerunt. . . Similiter et in partes Campanie, id est castro nostro, quod uocatur ualentis, hostiliter irruentes,« etc.

XIII. Ad earumdem epistolarum auctoritatem quod spectat nullum reor ex ueteribus monumentis ualidiori niti fundamento quam istas Pauli presertim et Adriani. Unam et triginta uidemus in Codicem relatas esse; totidem in Magdeburgensium manus ex codice uaticano peruenerunt; nullumque has inter atque illas discrimen reperitur, preter argumenta seu synopses, quarum tamen nonnulle conueniunt inter se. Nam petite ex epistole cuiusque uisceribus, licet parum accurate, nonnullam quandoque similitudinem nacte sunt. Dixi utrobique unam et triginta existere, que res primo aspectu falsa esse uidetur: due enim et triginta numerantur in Codice; una minus apud Magdeburgenses seu in cod. uat. Panuinii. Quam rem fortasse aliquis  mirabitur. At animaduertere eum oportet, quod trigesima et trigesima tertia Carolini Codicis, que in uaticano est nona et nobis trigesima tertia, sunt una eademque epistola duplici exemplo conscripta, que semel prolata a Panuinio et aliis, illarum numerum equat, una et triginta utrobique remanentibus. Ex iis autem utrinque unam remouere oportet, que ad Paulum pontificem non refertur, nimirum trigesimam sextam Cod. Car., quam senatus populusque Romanus ad Pippinum dederunt; et duodecimam Cod. Panuiniani, que, ut aiebam supra  irrepsit inter Paulinas, cum certe inter epistolas Adriani debeat recenseri, quod fit in Cod. Car. . Ita admiratio omnis cessat circa epistolarum numerum. Aliunde item admirationis aliquid superueniens, nimirum ex argumento illo epistole non relate in Codicem, quod exstat inter epistolas 21 et 22 Codicis Carolini, prorsus euanescit: quippe exemplum est epistole 15 ,  ut dicam in notis.

123 XIu. Ea uero epistola 18, seu 15, non parui momenti est: namque Paulus ducum Spoletani ac Beneuentani conditionem ante Desiderii electionem enarrat: »se, inquiens Pippino, sub uestra a Deo seruata potestate contulerunt;« deinde subdit utriusque uices, et quomodo Liutprando Beneuentano duci suffectus erat Arichis  ab eodem Desiderio, anno uidelicet 758, quo spectat ea epistola. Quare uterque dux, Paulo pontifice, subiectus iterum fuit Langobardorum regi, neque amplius ad Pippinum rediisse illos constat; imo ne in Caroli quidem potestatem uenit Arichis, ut Erchempertus testatur, cum reges Langobardorum sunt exacti, Desiderio nimirum captiuo in Franciam ducto, et Adelgiso illius filio Constantinopolim fuga elapso anno 774. Tunc enim principis titulo assumpto, regis instar Beneuentanum ducatum administrauit, quoad Carolus expeditione in Beneuentanos suscepta  an. 787, sibi eum ducatum subiecit, qua de re agam in litteris Adriani. Erchemperti uerba de principatu Arichis sunt huiusmodi: »N. 3. Hic Arichis primus Beneuenti principem se appellari iussit, cum usque ad istum, qui Beneuento prefuerant, duces appellarentur; nam et ab episcopis ungi se fecit, et coronam sibi imposuit, atque in suis chartis, scriptum in sacratissimo nostro palatio, in finem scribi precepit.« Anonymus Salernitanus  luculente huiusmodi principatus initia illigat cum excidio regni Langobardici, siue, ut melius dicam, cum Desiderii deiectione: »Atque ipse Carolus rex, inquiens, firmatus est totius Italie. Solus dux Arichis Beneuenti remansit, iussa eius contemnens, pro eo quod capiti suo pretiosam deportaret coronam.« Atque Arichis ab an. 758, cum dux fuit constitutus a Desiderio, cuius etiam filiam uxorem duxit, usque ad 774, cum socer est eiectus, omnem subiectionem professus fuit Langobardorum regi. Ac propterea Paulus sibi metuens a Grecis, Pippinum  orat  ut Desiderium moneat periclitantis Ecclesie, quare tum ipse opem ferat Romanis, tum precipiat »Beneuentanis atque Spoletinis, seu Tuscanis« ecclesiastice ditioni finitimis, ut idem faciant.

Xu. Que cum ita sint, assequi mente non possum, cur nec Panuinius, nec Gretserus, nec Labbeus, nec Pagius , neque eruditi alii senserint, synopsim illam, seu argumentum epistole duodecime inter Paulinas, ad eius pontificis etatem referri non posse. Et uero argumentum illud sic fluit: »Duodecima narrat de Beneuentanorum iniuria. Petit ut Pippinus litteris eos increpet, et si nolint parere, ut consentiat in expeditionem 124 contra eos institutam.« At generalem istam incuriam omittamus: Eruditi illi omnes, ne Baronio quidem excepto , uiderunt apud Magdeburgenses   pauca hec ex iis litteris desumpta: »Et pro regno amplificando in ep. 12 ad Pippinum, ut ipse princeps apostolorum pro uobis intercedat ante Domini Dei nostri maiestatem, ut amplius uestrum dilatet regnum, et uictorias tribuat.« Hec uero totidem uerbis expressa leguntur in Adriani epistola  que in Cod. Carol. nullum presefert argumentum. Quomodo ista irrepserit inter Paulinas in Cod. uat. equidem non quero: at uagantem reuoco ad suam sedem, scriptamque comperio an. 777, cum Carolus Saxonico bello implicitus, atque Hispanicum meditans contra Saracenos, duci Beneuentano audendi occasionem prebuit. Presertim id facio ut libertatem eorum redarguam qui multas ex his epistolis, suas opiniones tuendi causa, loco mouerunt, totamque eius etatis historiam deprauarunt; at si qua iure mouenda erat, id suadente rerum serie quas continet, aut religioni duxerunt eam attingere, aut re  inexplorata intercidisse eam temere pronuntiarunt.

XuI. Nonnullas uere intercidisse idem pontifex Paulus affirmare uidetur in epistola nuper laudata ; nam multum diuque uexatus a Desiderio, ita Pippinum alloquitur: »Ecce iam duas apostolicarum litterarum assertiones exc. uestre clam per maximam industriam misimus, et ignoramus si ad uos ipse peruenerint littere: unde ambigimus ne a Langobardis comprehendantur.« Quas peruenisse constat, ut dixi, ex argumento earum in Codicem relato inter uigesimam unam et uigesimam secundam. Subiungit autem Paulus se alias dedisse  ex Desiderii uoluntate, candide affirmans: »Ideo istas litteras tali modo exarauimus, ut ipsi nostri missi ad uos Franciam ualerent transire.« Cuius postea exemplum imitatus est Stephanus III  magno cum posterorum incommodo, nam Stephanus haud monuit aliis litteris regem, Pauli exemplo, ut confictis eiusmodi  litteris nullam fidem adhiberet. Idcirco recentiores falsi arguere maluerunt historicum ap. Anastas. uera narrantem, quam pontificias litteras rem falsam continentes; quippe harum sententiam sue opinioni accommodatiorem deprehenderunt. Ceterum Pauli predecessorum epistolis iussu Caroli Magni in Codicem hunc relatis accedit fides ab earum exemplis a Baronio editis ex Codd. uatic. Pauline singule circa seculi sexti decimi dimidium in bibliotheca uaticana erant, Panuinio id testante: 125 cumque pari numero et Rome et in Francia essent, uix credibile est nonnullas interiisse. Si que autem exciderunt, mentio earum occurrit in aliis subsequentibus; ita ut, preter ea que missorum fidei semper committebantur, nichil desiderandum restet.

XuII. Itaque id conandum mihi erit, ut hisce ex epistolis historiam pontificiam educam, tam uersutis nouatorum interpretationibus, quam dubiis falsisue  aliquot recentiorum opinionibus defecatam. Facili id quidem negotio prestari posse quis putet uagantes plerasque epistolas iuxta rectum temporis ordinem digerendo. At quis earum, magna ex parte silentium res precipuas, etatem certam deprehendat? Quis responsalium auribus demandata diuinet? Quis adnexarum quandoque litterarum sententiam integram teneat? Duobus tantum spectatis res posse confici mihi uidetur. Primum ad catholicam fidem sacrarumque imaginum cultum pertinet, alterum ad ditionem sancte sedis. Hinc autem initium sumens, harum litterarum auctoritate decennalem historiam continentium decerno, nullam ecclesiastice ditioni accessionem per totum id spatium esse factam: quare aliud in epistolis Pauli non inueniri quam antiquam sancte sedis ditionem, seu Romanum ducatum, eiusque incrementum ex Pippiniana donatione, qua exarchatus et Pentapolis continentur. Hos infra limites uersari Pauli epistolas Adrianus  testatur . Is enim post Langobardos exactos ab archiepiscopo Rauennate molestiam excussurus, scribit Carolo: »Quemadmodum tempore domni Stephani pape, qui illuc Franciam profectus est, cui et ipsum exarchatum traditum est, ita et nostris temporibus eum sub nostra potestate disponere atque ordinare uolumus.«

XuIII. Ex quibus etiam patet meliorem exarchatus conditionem sub Stephano fuisse quam sub Paulo. Nihilominus nullam aut a Langobardis aut a Grecis ciuitatem Paulo ablatam esse comperio. Deuastationes tantum et prede inter Romanos et Langobardos facte inueniuntur: quare utrinque res repetitas constat . Preterea fines, territoria, patrimonia a Langobardis, fallendi artem callentibus, nunquam plene restituta occurrunt . Ciuitates omnino quatuor ex iis quarum neque obsides dati ab Aistulphi legatis, neque claues tradite, que in confessione beati Petri ponerentur, recenseri  uideo : neque initam earumdem possessionem Paulo pontifice inuenio. Hinc tamen colligi posse arbitror quod reliquas omnes aut predecessor Stephanus ab Aistulpho, seu Desiderio, aut ipse Paulus 126 ab hoc supremo Langobardorum rege obtinuerit. Rei argumentum locupletissimum ab Augustis Orientis suppetit, qui nullum lapidem non mouerunt, ut amissas ob impietatem et socordiam ditiones apostolice sedi eriperent. Ii siquidem frequentibus legationibus Francorum regis beneuolentiam captare, et calumniis a Romani pontificis amicitia eum auellere non semel moliti sunt . Preterea exarchatum et Pentapolim, ipsamque urbem Romam, se aggressuros dictitantes, magnumque armorum apparatum iactantes, pontifici duntaxat et Romanis metum incussere . Iactantes, inquam; nam usque ad Adriani tempora minitati tantum sunt Romanis. Tum uero cum  Beneuentanis Langobardis iuncto federe, obtentu restituendi Adelgisi in regnum maiorum, ad arma etiam, conatu licet inutili, uentum esse ex Adriani epistolis constat.

XIX. Ad catholicam uero fidem et sacrarum imaginum cultum quod attinet, summa fere omnium epistolarum huius sancti pontificis est catholice fidei, ac traditionis Patrum defensio; namque hoc uocabulo sacras imagines designat. Quamuis enim Pippiniane donationis satageret, ut equum erat, non erarii opulentiam, ut nonnulli arbitrantur, sed populorum salutem spectabat, ne scilicet in Grecorum potestatem redeuntes, illorum heresi contaminarentur; quam plane potestatem populi ipsi auersantes, pontificiam dominationem appetebant . Hinc est quod patrimonia ceterosque prouentus ad pauperum ac peregrinorum sustentationem addictos, necnon ad fouenda ecclesiarum lumina aliasque erogationes non paucas nec modicas  necessarios, impensius etiam quam ciuitates et loca ditionem amplicandia, repetentem uidere est hunc pontificem et eius successorem Adrianum. Catholice autem fidei non solum in Occidente, sed in Oriente etiam, conseruande prima et potissima eius cura fuit. Quam rem apprime testatur gaudium illud ingens quo fere exsultans litterarum Cosme patriarche Alexandrini exemplum Pippino transmisit, ut de orthodoxa fide apud Orientales acerrime ab episcopis uindicata secum letaretur, eoque magis ad propugnandam in Occidente incumberet . Nec non letitie plena epistola alia ad Carolum et Carolomannum , cum legato ex Francia Romam redeunte ex eorum litteris accepit, imitaturos patrem in constanti atque perpetua catholice fidei et sancte Ecclesie defensione. Hec sane conueniunt cum sanctissimis huius pontificis moribus, quos 127 apud Anastasium scriptos nemo inobseruatos preterit; et cum eo cultu quem  catholica omnis Ecclesia, postquam mortalem uitam cum celesti commutauit, illi tribuit. Nosque eiusdem paternam domum in ecclesiam, cui cognomen sancti Siluestri in Capite, conuersam, quam scilicet incolerent Greci monachi ab iconomachis expulsi, hodieque suspicientes, dicacitatem nouatorum ridemus, falsasque aliquot recentiorum ex nostris opiniones miseratione magis quam admiratione dignas iudicamus.

XX. Et uero cuinam stomachum non moueant huiusmodi opiniones, que si serio expendantur, a nouatorum dicacitate profecte esse comperientur? Pudet me ea referre que typis uulgata Italico idiomate ab omnibus legi possunt. Unum silere non debeo, quod sinceris sancti pontificis sensibus parum concinne, ut ea ferebat etas, expressis esse abusos nouatores, queis celestium consortio frui nefas erat, nichil miror: at ingenti dignum admiratione mihi uidetur, scriptores catholicos indignitatem istam imitatos. Sed prestat ceptum de epistolis sermonem  prosequi. Quantam quis adhibeat diligentiam ut Paulum Rome principem fuisse neget, ancipiti aliqua eiusdem sententia ex una et triginta epistolis excerpta, inanem ludit operam. Tricesimus iam annus fluebat, cum sancta respublica, seu Roma et eius ducatus, imperiale iugum excusserat legitima ex causa religionis; quarto inde anno eadem respublica a Francorum rege magnum habuerat incrementum, exarchatu et Pentapoli antique ditioni adiunctis; cum Paulus ad beati Petri cathedram ascendit: ducatui Neapolitano, tum maxime angusto, qui unus, preter ultimam Calabriam et Sicilie insulam, Grecis in Italia remanserat, dux Stephanus preerat, »qui in primo sui regiminis ingressu precepit dari pecuniam sui reditus domino pape, et quod unusquisque debitam obedientiam Romane Ecclesie exhibeat. Quapropter ualde amatus fuit ab eodem domino papa, et promisit quod si contigerit quod dominus imperator mitteret aduersus Romam suos  milites, ipse dux adiutorium ferret ei cum suis militibus:« ut docet Chronicon Neapolitanum a cl. Pratillo editum , cum scriptore synchrono Pauli gestorum apud Anastasium consentiens. Que Neapolitani ducis societas cum pontifice spem omnem Grecis auferebat mediterranea tentandi. Preterquam quod exarchatu adhuc stante, neque Eutychius exarchus cum federato rege Langobardorum preualuerat aduersus Romam; neque exhilaratus dux Neapolis resistere potuerat Romanis; imo sua nece suorumque captiuitate exemplum dederat posteris, ne Grecorum accisas Italie res excitare auderent.

128 XXI. Quamobrem, ubi Paulus audiuit Grecos parare classem aduersus Rauennam et Romam, quesiuit is quidem per Pippini auctoritatem auxilia a Spoletanis et Beneuentanis, Tuscanis etiam adiunctis, ut uim repelleret: causas uero addens cur Greci ista molirentur, non defectionis meminit Romanorum a Grecis, nec recentis Rauennatum ac  Pentapolensium adiectionis ueteri ditioni facte, quibus haud dubie Grecos moueri oportuit, sed potissimam adduxit causam unde defectio ipsa, incrementa dominii, et presertim amicitia et societas cum rege Francorum nata erant; catholice nimirum fidei et sacrarum imaginum insectationem . Que plane causa, utcunque minus commode audiat apud nouatores atque eos qui, religionis nulla ratione habita, de rebus ciuilibus loquuntur, maximi momenti erat Pippino, quippe que una Grecas omnes artes ut susdeque haberet effecit. Iam uero eos qui stupent quare pontifex non dixerit, iratum Copronymum ob usurpatum dominium Rome, quod ante annos triginta Augusti patris tempore defecerat, rogare lubet cur perinde non stupent, ne exarchatus quidem inuasione excitatum dici, qui paucis ante annis Romane ditioni accesserat? Alibi etiam mirantur pontificem nuntiare Pippino sex patriciorum  profectionem Constantinopoli cum classe, ut Romam et in Franciam irent , nec tamen ullum timoris indicium prebere. At ista, ut libere dicam, sunt obloquentium adminicula; nonne pontifex ait, patricios illos ignota de causa iter ingredi? Nonne primum ad se, deinde ad Francorum regem ire iussos perspicue refert? Quid igitur timeat, dum missi pontificii, imperiales et regii, pro catholice fidei magna causa ultro citroque ibant? At classem, inquiunt, adiunctosque Siculos timuerit: quid inde? si in Romanam urbem tanto armorum apparatu ab urbe regia discessum erat, urbs igitur Romana, quam Greci aggredi moliebantur, erat alieni iuris: adeoque patet mentitam esse iniquitatem sibi. Quibus enim argumentis utuntur ut pontifici Romam auferant, iisdem ei nolentes asserunt. Atque hec leuia sunt: maioris momenti alia non desunt.

XXII. Quidquid Paulus pontifex de Georgii secretarii imperialis conuentione cum Desiderio narrat, , quidquid de Leonis imperialis litteris  ac ueneticorum relatis nuntiat , denique quidquid de sex patriciorum motu Pippinum admonet; minarum loco, ne dicam rumoris uulgi, habeant necesse erit quicunque historiam eius temporis ex documentis certis, ac presertim 129 ex Anastasio, et hisce Codicis Carolini litteris repetunt. Quandiu enim Paulus sedit, timoris multum a Grecis, actionum autem nichil reperitur, preterquam legationum ultro citroque adornatarum secreta plerumque colloquia. Quod certo discimus, ipsa illa in epistola sex patriciorum nuntia, Romani ducatus ciuitates nostras semel et iterum uocat pontifex; et alibi, ut supra dictum est, tam Senogallia in Pentapoli ciuitas nostra ab eodem appellatur, quam in Campania castrum nostrum ualentis . Quam sane rationem passim haberi, ubi res tulit, uidere est in litteris que mox sequentur. Cum autem ordo rerum nos ducet ad Adriani epistolas, tum uere aduentasse Grecos malo omine ad ciuitatem  nostram Centumcellas , atque cum Beneuentanis icto federe, molitos esse, quod precipuum est, hanc nostram Romanam inuadere ciuitatem  compertum exploratumque erit. Itaque et cum Paulus metuebat ne Greci aduenirent, et cum certo uenerunt Adriano pontifice, Roma et alie ciuitates Romane prouincie sub ditione erant Romani pontificis. Neque historicum sapiunt leues ille inductiones, Paulum fassum esse proprio ore Grecos catholice tantum fidei causa Romanis aduersari; et non satis timoris demonstrasse, ubi classem ab urbe regia proficisci audiuit. Que profecto, ut ego arbitror, amplecti cogitatione leuissimum, scriptis mandare quidnam erit?

XXIII. Que cum ita sint, non igitur magni refert certum statuere ordinem temporis quo Pauli epistole date fuerunt. Nihilominus, quanquam ex - causis supra allatis fieri omnino non possit ut seruetur ordo certus, licentia tamen eorum cercenda mihi erit qui sequuntur ordinem ab omni ueritate abhorrentem.  Et uero singulis in suis epistolis Paulus salutat Pippinum compatris nomine, preterquam in earum prima , quam ante consecrationem conscripsit: igitur male collocatur sexto loco quam per Wulfardum abbatem accepit cum Sabano, cuius ergo compatris titulum acquisiuit. Et est quod mirer, Cointium, Pagium et nuperos editores Duchesnii hoc minime aduertisse . Ex iis tres  Marini presbyteri Romani historiam continent. Hunc uidelicet docent factum esse cardinalem tit. sancti Chrysogoni, Pippino rege id petente pro uiro, ut putabatur, pontifici ac regi fidelissimo: postmodum ab imperatore per suos legatos insimulatum perfidie apud Francorum regem, qui pontificem rei compotem facit, quare ille maiestatis damnatur: 130 denique in honorem pristinum reuocatum. Hanc uero historiam qui feram prepostere collocatis epistolis narrari  et, quod incredibile prorsus est, intra unius anni 758 limites coarctari? Ex iis ultima hiemis asperitatem memorat , cuius Greci et Latini historici meminerunt, hoc tantum discrimine quod alii ad annum referunt 763, cum cepit Octobri mense, alii ad 764, cum maxime seuiit Ianuario et Februario: preterea agit de legatis tum regiis, tum pontificiis Constantinopolim missis; et precipue de Ecclesie rebus tunc tranquillis Pippini opera, qui plane omnes sunt characteres anni 764. Nihilominus hanc epistolam malunt esse datam an. 758, difficillimis iis temporibus, cum Desiderius Beneuentanum et Spoletanum duces tanquam rebelles insequebatur, damnaque que poterat maiora pontifici et Romanis inferebat.

XXIu. Inde autem actum est ut una et triginta ex epistolis nouem tribuerint anno 757, undecim 758, nouem autem annorum consequentium cuique singulas  aut binas litteras ascribant. Quod per se ipsum patet quam falsum sit. Cum enim plereque sint responsa regis epistolis; aduenientibus ac redeuntibus missis aliquod spatium temporis permitti equum est, ne monachi, duces, episcopi, aliique illustres uiri qui missorum munere fungebantur, diu noctuque tabellariorum instar per dispositos equos huc illuc discurrisse uideantur. Nihil dico de tam multis inter se pugnantibus, que tot epistolas in unum annum congerendo obtruduntur: cuiusmodi sunt hostilia ferre et pacem colere , Sergium archiepiscopum Rauennatem Rome litibus implicitum esse, et Rauenne litteras a regia urbe et a fidelibus ueneticis accipere, quas mittat Romam . Denique Desiderii regis fedus cum Grecis percussum contra Rauennam narrari per pontificem Pippino; et ab eodem hunc rogari ut Desiderium iubeat sibi opem ferre contra Grecos . Que omnia, etiamsi minime pugnarent inter se, incredibile est septem iis mensibus  euenisse, qui ad Paulum pertinent, anni 757, uidelicet a die 29 Maii, cum consecratus fuit, ad anni exitum. De undecim iis epistolis in sequentem annum 758 congestis quid sentiendum, historia Marini presbyteri nuper allata abunde docet. Itaque cerceri hanc libertatem oportet, sin minus certo, saltem probabiliori ordine, et a ueritate nullatenus abhorrente, collocatis Pauli etiam epistolis, quarum rectam chronologiam statuere 131 parui interest. Namque id necessario prestandum est de longe pluribus maiorisque momenti, quas dedit Adrianus ad Carolum regem, super nouo amplissimoque ecclesiastice ditionis, precipue post exactos Langobardos, incremento; ex quarum motione recentiorum opinionibus adiumenti plurimum accessit.

XXu. Ceterum, antequam de his epistolis dicendi finem facio, id precipi uelim animo, quod ipsis a Pauli temporibus, cum supremam pontificis potestatem in sua ditione omnes norunt, missi regii, tam  in exarchatu et Pentapoli, ad quas prouincias Ecclesie ditionem coarctant, quam Rome et in eius ducatu, auctoritate non modica usi sunt. Sic Widmarus et Gerbertus abbates, atque Hugbaldus uir illustris, coram pontifice Langobardorum missis diligenter examinatis in conuentu Pentapolensium aliorumque hominum ex ciuitatibus pontificiis, causam inuasionum cognouerunt . Pari modo Andreas et Gundericus regii missi causam aliam cognouerunt, inter pontificem et Langobardos . Pari modo Andreas et Gundericus regii missi causam aliam cognouerunt, inter pontificem et Langobardos . Demum Wilcarius episcopus, Dodo et Wichardus regii missi data opera Romam directi sunt, ut causam restitutionum inter eumdem pontificem et Langobardos discuterent . Hec uero quid aliud sunt quam placita per quam similia eorum quorum unum e situ erutum exaggeratur Pii Ludouici euo, ut pontificia auctoritas labefactetur? Equidem inter placita missorum Pippini regis eiusque nepotis discrimen istud uideo, quod alicuius  ex Ludouici missorum placitis documentum ipsum emersit ; Pippini autem, quin etiam Caroli filii eius placita, licet litteris mandata non fuerint aut exciderint, certa nichilominus sunt, quippe que in Codicis Carolini epistolis memorantur. Cumque Pippinianos missos nonnisi pontifice uolente ac regem id flagitante, auctoritate usos esse liquido constet, perinde sentiendum est de Ludouici Pii et successorum missis, imo etiam de ipsis imperatoribus, quorum nonnulla exstant placita uel Rome habita, decernentibus una simul pontifice et imperatore. Tametsi, ad imperatores quod attinet, constitutum erat eos inter et pontifices quemadmodum utraque auctoritas ad rerum administrationem conueniret, quod suo loco planum fiet. Ceterum ex Pauli litteris regiorum missorum auctoritatis in ditione pontificum origo et indoles luculentissime eruuntur.

XXuI. Relegantur laudate nuper epistole placitorum  testes: »Iuxta id quod petendo direximus, prefatos ad nos uestros uidemini direxisse missos, qui apud Langobardorum imminerent regem pro diuersis sancte Dei Ecclesie causis ac iustitiis, et in nostro assisterent solatio.« 132 Item: »Excellentie uestre direximus ut uestrum annuissetis dirigere missum, quatenus eius presentia inter partes iustitie peruenissent.« Et alibi : »Confestim uestrum dignemini dirigere Desiderio Langobardorum regi missum, ut, si necessitas fuerit, significatum auxilium nobis pro incursione eorumdem inimicorum impertire debeat . . . Deprecantes et hoc a Deo institutam excellentiam uestram, ut ad nos hoc adueniente Martio mense uestrum dirigere iubeatis missum, qui hic Rome nobiscum demorari debeat, et ipse si necessitas exigeret, apud Desiderium imminere.« Que alibi etiam repetita . Quod si ne tum quidem, cum de tuenda Romane Ecclesie ditione res erat, citra pontificis auctoritatem, ut postreme iste docent epistole,  Francie regem gessisse in eadem aliquid compertum est, quidquid igitur auctoritatis, aut belli, aut pacis tempore adhibuisse inuenitur rex Francie per suos missos, delegatio erat supreme pontificie tam in ueteri dominio, seu Romana prouincia, quam in recens addito exarchatus et Pentapolis. Pippinum Carolus imitatus fuit, ut uidebimus suo loco. Ac de Pippino quidem ne annalista quidem Italus mussitare quidquam ausus est. Quod quanto cum eorum temporum que secuta sunt Pippinum detrimento fecerit, patet ex uera indole regie auctoritatis in ditione pontificia per annos quatuordecim quibus idem Pippinus amplificate per se ditioni ecclesiastice superstes fuit. Cum enim Carolus ne latum quidem unguem a paterno exemplo discesserit, quandiu Francorum et Langobardorum rex fuit, nichil sibi arrogauit auctoritatis in pontificum ditione, quam longe lateque auxit: et cum anno 800 inuitus est assecutus coronam imperialem, Leo III, qui tantam in Occidente maiestatem instituit,  diui Petri successores auctoritate non exuit, qua septuaginta amplius annis fruiti erant, sed formidabiliorem eam reddidit audacie nonnullorum ex subditis, imperiali maiestate defensam. Ceterum quod predictus auctor de suprema pontificum auctoritate non potuit, de ipsa donatione Pippiniana facere molitus est.  Carolinam pro Pippiniana posuit; Anastasium et Leonem Ostiensem insimulauit inscitie; exarchatus limites definiuit, abs re omnia. Quota quantaque fuerit donatio Pippini regis, e Stephani II litteris uidimus: que ciuitates a Langobardorum rege Desiderio non fuerint restitute; que inuasiones ab eodem facte, et que multiplex ac certa eiusdem regis confessio fuerit pontificie dominationis, tam in Romana prouincia quam in exarchatu et Pentapoli, sequentes Pauli epistole, quibus necessario hec pauca premisimus, uberrime demonstrabunt.





XII. 133 EXEMPLAR EPISTOLAE. Ubi Paulus diaconus et [a 1Kb] electus sancte Romane Ecclesie significans de transitu Stephani pape, per Immonem [b 1Kb] misse, missum domni Pippini regis [c 1Kb] .



ARGUMENTUM.---Ante consecrationem schismate dilatam, fratris mortem et sui electionem nuntiat Pippino. Immonem regium missum qui superuenerat, se ait detinere optimatum consilio, quoad consecretur; tum remittendum cum suis apostolicis missis, ut secum amicitiam et societatem que cum Stephano fratre fuerat, instaurent.

Domno excellentissimo filio Pippino regi Francorum [d 1Kb] et patricio Romanorum Paulus diaconus, et in Dei nomine electus sancte sedis apostolice.

 Cum graui gemitu, et immenso merore cordis innotescimus a Deo protecte excellentie tue, potentissime uictor rex, Dei uocatione, de hac luce, ad eternam requiem esse subtractum sancte recordationis dominum et germanum meum Stephanum papam [e 2Kb] . In cuius etiam transitu, 134 et ipsi lapides, si dici potest, nobis conflentes lacrymauerunt [f 2Kb] , in cuius apostolatus ordinem a cuncta populorum caterua, mea infelicitas electa est, et dum hec agerentur, conuenit Romam Imo, Christianissime excellentie tue missus, et cum eo loquentes, una cum nostris optimatibus, aptum perspeximus eum hic detineri [L., G., detinere], donec Dei prouidentia sacra apostolica benedictione illustrati fuissemus, et tunc plenius satisfactus de nostra, uel cuncti  [Forte, populi] puritate, et dilectione quam erga tuam benignissimam excellentiam, et cunctam gentem  Francorum gerimus, eum ad uos repedandum, cum nostris missis apostolicis absolueremus, quoniam nos pro certo agnoscas, excellentissime et a Deo protecte noster, post Deum, auxiliator et defensor rex, quod firmi et robusti usque ad animam et sanguinis nostri effusionem in ea fide, et dilectione, et caritatis concordia, atque pacis federe, que prefatus [L., prelatus] beatissime memorie dominus, et germanus meus sanctissimus pontifex uobiscum confirmauit, permanentes, et cum nostro populo permanebimus usque in finem. Unde et indesinenter extensis palmis ad celum pro uite incolumitate excellentie tue, atque dulcissimorum filiorum, et excellentissime regine sospitate, Domini Dei nostri exoramus clementiam tuam [g 1Kb] , ut semper tuum auxilium  et firmissima protectio extendatur super nos. Incolumen excellentiam tuam gratia superna custodiat.





XIII. 135 ITEM EPISTOLA EIUSDEM PAPAE AD DOMNUM PIPPINUM REGEM PER WULFARDUM DIRECTA, In qua continentur gratiarum actiones et uberrime laudes pro defensione sancte Dei Ecclesie, poscens adiutorium contra Langobardos, eo quod ipsi Langobardi in magna arrogantia permanentes, et Iustitias sancte Dei Ecclesie minime reddentes [h 2Kb] .


ARGUMENTUM.---Allatum a Wulfardo Pippini misso una cum litteris sabanum, quo Gisela regis filia e sacro fonte extersa fuerat, inter missarum solemnia accipit in ara sancte Petronille, et tanquam  regiam filiam suscepisset ex eodem sacro fonte, compatrem in posterum appellat Pippinum.  Respondet per eumdem Wulfardum ita esse ut audierat; Desiderium uidelicet promissis non stetisse, neque se eorum aliquid que per suos legatos nuntiauerat, accepisse; missum suum regiis adiungere; et nuntiare que hucusque euenerunt; de Sergio archiep. Rauenne in Urbe litibus implicito laborare, ut sue restituatur Ecclesie; Wulcarium Nomentanum episcopum, qui cum fratre Stephano in Franciam ierat etiam atque etiam commendat.

Domno excellentissimo filio et nostro spiritali compatri Pippino regi Francorum, et patricio Romanorum, Paulus papa.

Lator presentium litterarum solertissimus Wulfardus, eximietatis uestre fidelissimus [a 1Kb] , plenas iocunditate nobis attulit litteras, quas et cum ingenti letitia mancipantes, atque lectioni reserantes,  magna exsultatione ouantes releuati sumus, agnito scilicet per eas prefulgide excellentie uestre dilectionis affectu erga apostolorum sanctam Romanam Ecclesiam, atque fautorem uestrum, 136 celorum regni ianitorem, principem apostolorum, beatum Petrum a uobis exhibito; qua de re iuges omnipotenti Deo efficacius persoluimus grates, profecto dum tam precipuum fortissimumque uirorum, his in diebus sancte sue contulit Ecclesie tutorem [b 1Kb] .

Interea, Christianissime, Dei prouidentia, uictor rex, gemina festiuitatis peregimus gaudia, in eo quod optata cordis adepti desideria, in uinculo spiritalis federis pariter sumus adnexi; prefatus nempe sodalitatis uestre illustris missus pretiosissimum  nobis superne gratie munus attulit [c 1Kb] sabanum uidelicet, in quo nostra dulcissima atque amantissima  spiritalis filia, sacratissimo lauacro abluta, suscepta est; quem, et cum magna iocunditate, aggregata populi cohorte, infra auram [F., aram] sacrati corporis auxiliatricis uestre beate Petronille, que pro laude eterna memorie nominis uestri, nunc dedicata dinoscitur [d 2Kb] , celebrantes 137 missarum solemnia, cum magno gaudio suscepimus, et per allatum eumdem sabanum, eam, tanquam presentaliter, nos suscepisse gaudemus. Unde quia amor fidei uestrum benignum igniuit cor nobis per uinculum spiritalis federis adherendum: iuxta quod domno et germano meo, beate recordationis, sanctissimo Stephano pape spopondistis, magnas gratiarum actiones a Deo protecte excellentie uestre persoluimus, implorantes crebro diuinam misericordiam ut euis  [F., longeuis] uos ac prosperis in solio regni conseruans tueatur temporibus, et magno gaudio de ipsius spiritalis nostre filie perfecta etate uos iocundari permittat, ad exaltationem sancte sue Ecclesie [e 1Kb] .

Et quia copiosa nobis, ipsa Spiritus sancti scilicet compaternitatis gratia, que, opitulante Deo, internos rata consistit, auctoritas fiduciam contulit, peto et deprecor, benignissime spiritalis compater, optime rex, ut ceptum redemptionis Dei Ecclesie, et plenarie iustitie beati Petri perficere iubeas bonum opus; direxit quippe nobis insignis bonitas uestra, per suos affatos [F., affatus], sibi innotescere aduersantium causarum euentus, unde certam a Deo protectam eximietatem uestram reddimus, nichil nos usque  hactenus recepisse de his que per nostros legatos  excellentie uestre petendo mandauimus; solite namque perfidi et maligni illi in magna arrogantia cordis permanentes, nequaquam inclinantur iustitiam beati Petri restituere. Tamen omnia qualiter acta sunt, referentibus uestris missis agnoscere potestis: et subsequentem nostrum missum ad uos dirigimus, dignas uobis gratias de omnibus referentes, et cuncta per eum eximietati uestre dirigimus in responsis de his que in antea prouenerint [a 1Kb] . Sergio uero archiepiscopo, 138 iuxta id quod uestre innotuit excellentie, indesinenter imminemus ut sue restituatur ecclesie [b 1Kb] . Petimus autem excellentem bonitatem uestram, ut reuerendissimum et sanctissimum fratrem et cepiscopum nostrum Wulcarium [Lamb., Wilcarium], sicut prefatus beate recordationis  domnus et germanus meus, sanctissimus Stephanus papa, eum benigne eximietati uestre commendauit, in omnibus commendatum habere iubeatis. Hic prelibatis, trinus et unus Deus noster sua uos extensionis dextera protegat, cum dulcissima coniuge, excellentissima regina, spiritali nostra commatre, atque amantissimis uestris meisque filiis in solio regni sospites permanentes, et in presenti uita et in eterna beatitudine uberrime concedat ualere [c 1Kb] . Incolumem excellentiam uestram gratia superna custodiat.





XIu. 139 [d 1Kb] ITEM EXEMPLAR GENERALE EIUSDEM PAPAE AD CUNCTUM EXERCITUM A DEO PROTECTUM REGNI FRANCORUM, In qua continentur gratiarum actiones et uberrime benedictiones, pro certamine eorum, et ut magis in seruitio Dei omnipotentis et sancte Dei Ecclesie certando perseuerent, animum domini Pippini regis ad hoc peragendum excitent [e 1Kb] .



ARGUMENTUM.---Proceribus cunctis et exercitui Francorum  gratias agit ob nauatam cum rege, nouo Moyse ac nouo Dauide, operam pro Ecclesia liberanda, et catholica fide asserenda. Peculiares Ecclesie filios appellat: mercedem a Deo per beatum Petrum pollicetur. De barbaris gentibus triumphum ad fidei seruandam integritatem, et ad Ecclesie incrementum, ominatur.

Paulus seruus seruorum Dei, omnibus dilectis nobis episcopis et uenerabilibus presbyteris, et abbatibus atque religiosis monachis, gloriosis etiam ducibus et comitibus, seu uniuerse Christo dilecte generalitati exercitus a Deo protecti regni Francorum constitutis.

Considerantibus nobis, et uelut ignitam coram nostris aspectibus splendifluam, Christo amabilis fortitudinis uestre fidem, et laboriosum certamen adhibentibus,  quod liberationi sancte catholice et apostolice Romane Ecclesie, que uos uerbo predicationis, peculiaritatis modo sinceros genuit filios, exhibere totis nisibus studemini [studetis], magna nobis admirandi inheret qualitas, et hec [L. et G., et ob hoc] laudis preconia uestro nomini et benedicte generationi proferre in uniuerso non desistimus orbe terrarum. O dulcissimi atque amantissimi nobis, quam uicissitudinis 140 repensationem uestro exercitui conferemus? Aut que thesaurorum copie digne sint ad tot beneficiorum presidia, que sancte Ecclesie contulistis? Et licet in hoc mentis consideratio, et possibilitas coarctetur uobis digna rependere, uerumtamen est iudex iustus in celis Dominus Deus noster, qui digna uestrorum retribuet operum  merita. uere enim eleuatum [Lamb., exaltatum] est nomen gentis uestre super multas generationum nationes, et regnum Francorum uibrans emicat in conspectu Domini: quod talibus benignissimis Dei catholice et apostolice sancte Ecclesie liberatoribus preornatur regibus; nouus quippe Moyses nouusque Dauid in omnibus operibus suis effectus est Christianissimus, et a Deo protectus filius, et spiritalis compater  [a 2Kb] , dominus Pippinus, Dei nutu uictoriosissimus rex, per quem exaltata Dei Ecclesia triumphat, et fides catholica ab hereticorum telo illibata consistit.

Et uos quidem, karissimi, gens sancta, regale sacerdotium, populus acquisitionis, cui benedixit Dominus Deus Isrel, gaudete et exsultate, quia nomina uestra regumque uestrorum exarata sunt in celis, et merces uestra magna est coram Deo et angelis eius. Firmum quippe, beatissimum Petrum apostolorum principem, cui a Redemptore nostro ligandi soluendique peccata in celo ac in terra concessa est potestas, adepti estis protectorem [b 1Kb] ; sed omnipotens Dominus, eiusdem sui apostoli intercessionibus, 141 benedicat, protegat, atque confortet et corroboret  Deo amabilem communitatem uestram, actusque uestros in beneplacito suo disponat, tribuens uobis a celo uictoriam, fines [L., G., terminos] uestros dilatet, subiiciens excellentissimis regibus uestris omnes barbaras nationes, ad [Ms. om. ad] perfectam liberationem et exaltationem sancte uniuersalis Dei Ecclesie et fidei orthodoxe integritatem, detque uobis ea sapere que illis sunt placita, et multo amplius corda uestra in amore beati Petri et eius apostolice sedis illustret, fidelique studio eius preceptis apostolicis obtemperantes, uestrorumque regum mandata obseruantes, et presentis uite cursum [Gent., cursus] cum uictoria, et bona fama exsequi, et eterna gaudia cum celi ciuibus perfrui mereamini





Xu. ITEM EXEMPLAR EPISTOLAE GENERALIS POPULI SENATUSQUE ROMANI, AD DOMNUM PIPPINUM REGEM DIRECTAE, In qua continentur gratiarum actiones, et de litteris, quas dominus Pippinus rex eidem populo direxit pro fide seruanda erga sanctam Dei Romanamque Ecclesiam, et dominum Paulum apostolicum.



[c 1Kb] ARGUMENTUM.---Senatus populusque Romanus a Pippino admoniti fidelitatis erga apostolicam sedem  et pontificem, respondent se semper fideles subditos futuros pontificis, quem meritis laudibus prosequuntur. Hortantur regem ut pro catholica fide et Ecclesia certare non cesset, eterna premia consecuturus. Magnopere eum commendant: certas eidem uictorias de aduersariis omnibus a Deo precantur

Domno excellentissimo, atque precellentissimo, et a Deo instituto magno uictori Pippino regi Francorum et patricio Romanorum, omnis senatus atque uniuersa populi generalitas 142 a Deo seruate Romane urbis.

Si interius mente operum uestrorum studia humanus uoluerit sensus pensare, nichil, ut opinamur ad horum uicissitudinem dignum potest existimari, aut in hac temporali uita rependi, sed tantummodo illa  sunt consideranda uobis retribui a iusto iudice Domino Deo nostro, que oculus non uidit, nec auris audiuit, nec in cor hominis ascendit, que preparauit Deus diligentibus se: hec nempe uobis digna est retributio, dum nimirum uestro certamine sancta Dei Ecclesia, atque Christianorum orthodoxa fides dinoscitur esse defensa; omniumque nostrum constant procurata salutis remedia; et quia [Lamb. add. per te], precellentissime domine rex, dignatus est Deus noster redemptionem sue sancte Ecclesie nostrumque omnium operari, merito nos conuenit operum eius mirabilia decantare, consona cum propheta canentes uoce: Quoniam magnificata sunt opera tua, Deus, omnia in sapientia fecisti, repleta est terra mirabilibus tuis . Quis enim loquatur potentias  Domini, auditas faciat omnes laudes eius ? Letantur enim celi et exsultat terra in eo quod talem Dominus Deus noster sue sancte Ecclesie contulit defensorem [d 1Kb] ; per quem cum fiducia nomen Domini in sancta aula eius glorificatur.

Directas itaque precellentissime ac Christianissime benignitatis uestre litteras magno honoris affectu acceptantes suscepimus, et ita in earum susceptione letati sumus, tanquam si uestram excellentiam presentialiter conspiceremus, gemina festiuitatis 143 gaudia  nobis inferentes, dum uestram letitiam amplissime comperimus; quoniam nichil nobis dulcius, domine rex, in hac uita existit, quam de uestris prosperitatibus gratulari, dum uestra salus nostra post Deum est securitas. At uero in ipsis uestris mellifluis apicibus nos salutari prouidentia uestra, et admonere precellentia uestra studuit, firmos nos ac fideles debere permanere erga beatum Petrum, principem apostolorum, et sanctam Dei Ecclesiam, et circa beatissimum et coangelicum spiritalem Patrem uestrum, a Deo decretum dominum nostrum Paulum summum pontificem et uniuersalem papam [a 1Kb] , pro quo omnino letati sumus in tam uestra prudentissima admonitione. O quanta diuina aspiratione interna uiscerum nostrorum precordia in nobis, uestris fidelibus, redundant!.  uere enim, domne rex, profecto Spiritus Dei in uestro mellifluo inhabitat corde, et ideo tam salutari consilio uestros bene cupientes admonere studuistis; nos quidem, precellentissime regum, firmi ac fideles serui sancte Dei Ecclesie, et prefati [Lamb., prelati] ter beatissimi et coangelici spiritalis Patris uestri, domni nostri, Pauli summi pontificis et uniuersalis pape consistimus, quia ipse noster est Pater et optimus pastor, et pro nostra salute decertare quotidie non cessat, sicut et eius germanus, sancte recordationis, beatissimus dominus Stephanus papa, fouens nos et salubriter gubernans, sicut reuera rationales sibi a Deo commissas oues, dum nimirum et mitissimus et uere in omnibus misericors existit; imitator effectus beati Petri, cuius uices  gerit, et dum eius uicarius consistit, nos quidem, excellentissime ac Christianissime domne rex, firmam fiduciam in huiuscemodi uestra habemus pollicitatione, sed obnixe deprecamur, et tanquam presentialiter uestris regalibus prouoluti uestigiis, petimus, etiam et per nos beatus Petrus uestram aggreditur excellentiam, ut iubeas, benignissime regum, nosterque post Deum defensor, ita solite decertare ac disponere, ut perfecta sancte Dei Ecclesie exaltatio, et fidei nostre orthodoxe, omniumque 144 nostrum profligetur [procuretur] defensio: petentes et hoc coram Deo uiuo, qui uos in regem per suum apostolum beatum Petrum ungi precepit, ut dilatationem huius prouincie a uobis de manu gentium  erepte perficere iubeatis [b 1Kb] , et in eo, quod cepistis,  bono permaneatis opere, quatenus in magna securitatis quiete degere ualeamus, et ex hoc eternam uobis in celo exoratam retributionis mercedem recipiatis, quoniam maximam, post Deum, et beatum Petrum, in uestri fortissimi regni brachio possidemus spem, et credimus in omnipotentis Dei nostri misericordiam quod amplissime nobis ea nostra ipsa spes operum uestrorum inferat fructum.

Exaudi, domine rex, supplicationem nostram omnium bene cupientium uobis, et libentissime aures tuas accommoda in hoc ipsum quod postulamus; sic te exaudiat Dominus in omnibus tuis petitionibus. Tu enim, post Deum, noster es defensor et auxiliator, et si omnes capitis nostri capilli lingue effecti fuerint, non ualebunt ob tanta uestra beneficia dignas  referre gratiarum actiones. uerumtamen in quantum mens nostra ualet, laudis uestre preconia in omnibus gentibus diuulgamus; unde eleuatis oculis extensisque palmis ad ethera, Dominum Deum nostrum immensis exoramus precibus, sua uos foueri gratia, mittens angelum potentie sue propugnatorem ante faciem uestram, qui omnes aduersarios uestros expugnans, uestris subiiciat uestigiis, regnique uestri dilatet terminos, et uictoriam uobis e celo concedat, ad perpetuam atque perennem sancte Dei Ecclesie, et nostram immensam securitatem, euisque ac felicissimis temporibus regale culmen uobis ac excellentissime domine regine, atque preclaris uestris natis excellentissimis regibus concedat possidendum, et eterna premiorum cum sanctis et electis multipliciter  tribuat gaudia. Incolumem excellentiam uestram gratia superna custodiat.





XuI. 145 ITEM EPISTOLA EIUSDEM PAPAE AD DOMNUM PIPPINUM REGEM PER LANGBARD DIRECTA, In qua continentur gratiarum actiones et uberrime benedictiones pro uita et incolumitate ipsius, uel domini Caroli et Carlomanni, nobilissimis liberis eius, uolens adiutorium obtinere, cum multis adiurationibus contra Langobardos, et in embolum [embolo] continetur preceptum, quod Marino presbytero direxit, de titulo Chrysogoni, et de libris quos ei transmisit [c 2Kb] .


[d 1Kb] ARGUMENTUM.---Binis a rege acceptis litteris respondet. Primis allatis a Langbard misso regio amoris erga beatum Petrum et beneuolentie in se  testibus, monendo ut perficiat que Stephano fratri suo promisit. Alteris sibi redditis a propriis missis ex Francia redeuntibus, mittendo bullam concessionis tituli sancti Chrysogoni Marino presbytero iuxta regiam petitionem. Preterea libros aliquot mittit, tum sacros tum profanos, et horologium nocturnum

Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Properans ad nos harum litterarum transuector, Langbard scilicet, illustris uir, fidelis eximietatis uestre missus, detulit uobis [Lamb., nobis] nectaream atque florigeram a Deo protecte excellentie uestre syllabarum relationem, cuius adnexam paginam enucleatius perscrutantes, que textus eius loquebatur, ad singula comperimus. 146 In ipsis quippe sublimitatis  uestre affatibus desiderabilem nobis et super omnia huiusmodi [Lamb., huius mundi] delectamenta amplexabilem [L., G., amplectabilem] sospitatis uestre letitiam agnoscentes, uberiore nostri animi ouantes gaudio, maxime sumus relaxati in id quod optata nostri promeruimus comperire cordis, et postmodum nostris a uestris Deo imitabilibus uestigiis, reuertentibus missis, et in ea ipsa uestre prosperitatis gaudia deferentes a nobis [L., deferentibus a uobis] in responsis, gemina exsultationis iocunditas nostro inserta est cordi. Nam et dum in auribus omnis sacerdotum cleri, etiam optimatum et reliqui populi, ampliata uestra insonuisset prosperitatis letitia, et ex hoc nimio gaudio repleti gratulantes,  exsultarunt una nobiscum in Domino, agnita nimirum proprii, post Deum, defensoris sospitate.

Porro, excellentissime et a Deo seruate fili, spiritalis compater, uehementi dilectione uos erga amorem apostolorum principis beati Petri, atque circa nostram caritatem uos flagrare experimento didicimus, presertim dum ipsa excellentie uestre epistola caritatis calamo cernitur esse conscripta; etenim ex corde lingua tinxerat que in charte refundebat paginam. Quam ob rem magnas gratiarum actiones a Deo protecte excellentie uestre referimus, quoniam dum nimirum diuina te clementia, per interuentum sui principis apostolorum, defensorem atque opitulatorem, benignissime rex, sancte sue constituit Ecclesie, cura uestre eximietati insistat  perfectam redemptionem istius prouincie atque exaltationem huius sacrosancte Ecclesie procurare. Unde Domini Dei nostri, una cum uniuerso populo nobis commisso, imploramus clementiam, ut sua uos protegat gratia, et uictoriam uobis de celo ministrans, cunctas barbaras nationes uestris subiiciat  uestigiis, et longeuiter regni gubernacula faciat promereri, una cum dulcissima uestra coniuge, excellentissima regina, spiritale nostra commatre, et uestris nostrisque amantissimis natis domno Carolo et Carlomanno potentissimis regibus, et domna Gisila excellentissima, et uite eterne cum electis Dei concedat gaudia.

147 Peto itaque et deprecor te, excellentissime fili et spiritalis compater, atque per omnipotentem Deum et corpus beati Petri, cuius et optimus fidelis existis, coniuro [a 1Kb] et maximis supplicationibus deposco, quatenus iubeas [Lamb., lubeas] sedule in tuo sancto et a Deo inspirato mellifluo corde confertum [compertum] retinere illud quod uos sancte recordationis domnus et germanus noster beatissimus Stephanus  papa, Dei nutu admonuit atque deprecatus est peragendum, et in ea caritate atque amicitia permanere, cunctaque qualiter uos terribili adhortatione petiit ad id implere et effectui mancipare iubeatis [Lamb., lubeatis], ut perfectam mercedem et repositam plenissime redemptionis nostre coronam a iusto iudice omnium conditore, Domino Deo nostro, qui uos in regem unxit, consequi mereamini, et gaudia eterna beatitudinis cum sanctis et electis Dei, dum plebem Dominicam perfectius liberans, atque sanctam Dei Ecclesiam defendens, diuine maiestati illesum a seuientium malitia preseruaueris, pro quo, et magna [Lamb., magnam], post Deum, benignissime rex, in tue pollicitationis sponsione, quam beato Petro contulisti, spei gerimus fiduciam,  una cum omni populo istius prouincie a uobis redempto [b 1Kb] .

Salutant itaque communem excellentie uestre Christianitatem cuncti sacerdotes et clerus istius sacrosancte catholice et apostolice Romane Ecclesie. Salutant uos et cunctus procerum senatus atque diuersi populi congregatio, optantes una nobiscum de uestra amplissima prosperitate et uberrima letitia diu gaudere, et in Domino Deo salutari nostro exsultare. Incolumem excellentiam uestram gratia superna custodiat.


EMBOLUM.

148 Per aliam quippe epistolam suam, a Deo protecta eximietas uestra, sicut certe suo benecupienti  patri direxit, quatenus titulum protectoris uestri beati Christi martyris Chrysogoni cum omnibus sibi pertinentibus dilectissimo atque fidelissimo uobis [Lamb., nobis] Marino presbytero concedere deberemus. De quo et preceptum nobis [Lamb., uobis] dirigi petistis, quod nempe ob uestram dilectionem,  et in eo quod fidelis uester nosterque idem sanctissimus atque dilectissimus Marinus presbyter existit, prefati tituli preceptum, cum omnibus locis et possessionibus sibi pertinentibus, urbanis uel rusticis, uobis exaratum atque manu nostra roboratum, per harum latorem direximus eximietati uestre deportandum [a 1Kb] . Direximus etiam excellentie uestre et libros, quantos reperire potuimus, id est, Antiphonale et Responsale, in simul Artem grammaticam [F., dialecticam] Aristotelis, Dionysii Ariopagite libros, Geometricam, Orthographiam, Grammaticam, omnes Greco eloquio scriptores, nec non et horologium nocturnum [b 2Kb] .





XuII. 149 ITEM EPISTOLA EIUSDEM PAPAE AD DOMNUM PIPPINUM REGEM, PER GEORGIUM EPISCOPUM, STEPHANUM PRESBYTERUM, SEU RADPERTUM, MISSOS DIRECTA, In qua continentur gratiarum actiones pro defensione sancte Dei Ecclesie, et prefatus papa poscens, ut dominus rex Pippinus Desiderio regi [c 1Kb] suo [Lamb., suos] obsides restitueret, et pacis federa cum eo confirmaret [d 1Kb] .



ARGUMENTUM.---Per suos missos Georgium episc. et Stephanum presb., cum Rodberto regio euntes, nuntiat Desiderium uenisse Romam, atque Imolam se restituturum promisisse, modo suos obsides, qui apud regem erant, reciperet. Rogat ut eos reddat, fedusque iungat cum Langobardorum rege, fiatque auctor publice tranquillitatis. Scripta ex Desiderii uoto.

 Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum tam copiosam omnipotens Deus sue benignitatis humano generi crebro irrogat misericordiam, ualde administrandum [Lamb., admirandum] est quid retribui eius potentie diuine, aut quas carminum  laudes longanimitati ipsius humana fragilitas referre ualeat; quod quidem nos, tanto eius releuati beneficio, licet meritis nequaquam suffragantibus, nos eius potentie melodicas persoluemus grates; tamen, iuxta Psalmographi monita: Calicem salutaris accipiam, et nomen Domini incessanter inuocabo , inquiens: Magnus es, Domine, et magna opera tua . Magnificat namque anima mea Dominum ; caro et lingua benedicit, quoniam respiciens respexit super humilitatem nostram, et ad tam precipuum pontificale culmen, non nostris prosequentibus meritis, prouexit; 150 quamobrem dum, eo dignante, mediator Dei et hominum speculator animarum institutus sum, commissa sic apostolaris cura prouocat atque hortatur omnino et indesinenter  compellit salutem populi Dei pio studio procurare, et pacem in cunctis gentibus cum magna cordis constantia predicare, quoniam profecto beatitudinis gratiam promerentur, qui intrepide illam predicare maluerint; scriptum quippe est: Beati pacifici, quoniam filii Dei uocabuntur . Et rursum: Quam speciosi pedes euangelizantium bona!  Etenim, excellentissime fili et spiritalis compater, quoniam Deus omnipotens ex utero matris sue [Gent., tue] te predestinatum habens, ideo te benedicens et in regem ungens, defensorem te et liberatorem sancte sue Ecclesie constituit. Pro quo ea que ad utilitatem ipsius sancte Dei Ecclesie respiciunt, per hos nostros apostolicos apices benigne  excellentie tue deprecandum maturauimus. Agnoscat siquidem excellentissima bonitas tua, quia coniungens [perueniens] ad limina apostolorum excellentissimus filius noster Desiderius rex [e 1Kb] , pacifice atque cum magna humilitate; cum quo salutaria utrarumque partium locuti sumus, et pollicitus est nobis restituere ciuitatem Immolas [Lamb., Imulas],  ea uidelicet ratione ut nostros ad tuam excellentiam dirigere debeamus missos, et suos obsides [a 1Kb] , quos ibidem ad uos habere uidetur, recipere debeat, et pacem cum eo confirmare studeatis.

Unde petimus te, excellentissime fili et spiritalis compater, ut iubeas ipsos obsides predicto filio nostro Desiderio regi restituere, 151 et pacis federa cum eo confirmare, et in magna amicitia cum eo conuersari, ut, annuente [Lamb., fauente] Deo, tuis letabundis temporibus populus Dei utrarumque partium in magna securitate, et pacis quiete degere ualeat, quatenus longeuum te omnipotens Deus in solio regni conseruare dignetur. Ideo enim direximus presentes nostros fidelissimos missos, id est, reuerendissimum et sanctissimum fratrem et cepiscopum  nostrum Georgium, atque dilectum filium nostrum Stephanum presbyterum, una cum Rodberto uestro misso [b 1Kb] , ad uestram a Deo seruatam excellentissimam prudentiam, ut ea ipsa eximietati uestre enarrare debeant. His premissis, petimus diuinam misericordiam, ut euis [longeuis] ac letabundis temporibus in solio regni piis inherens [Lamb., inherentem] operibus, conseruare dignetur, et uitam eternam concedat. Incolumem excellentiam uestram gratia superna custodiat.





XuIII. 152 ITEM EPISTOLA EIUSDEM PAPAE AD DOMNUM REGEM PIPPINUM MISSA PRO DEFENSIONE SANCTAE DEI ECCLESIAE, Significans quod Desiderius Pentapolin depredauit, et omnia alimenta populi ferro et igne consumpsit, et quia Albinum [Lamb. et Gent., Alboinum] ducem Spoletinum in uinculis detrusit, et quia dux Beneuentanus, in Osorotana [L., Otorontana; G., Otoritana] ciuitate retrusus, alium ducem Argisem in Beneuento constituit, et quia locutus est cum misso imperiali Georgio, et inuitauit exercitum imperatoris in Italia contra Rauenna, et exercitum de Sicilia contra Otorantanam ciuitatem, et professus est eam tradere partibus imperialibus, uel aliis pluribus capitulis [c 1Kb] .



ARGUMENTUM.---Iisdem missis data clanculum alia epistola narrat se duplici litterarum exemplo, quas uerebatur ne Langobardi interciperent, scripsisse de impietate et crudelitate Desiderii. Nunc iterum scribit, Pentapolenses ab eodem rege male habitos: Alboinum Spoletanum ducem, et Liutprandum  Beneuentanum, qui se subiecerant Pippino, petitos armis tanquam rebelles: huic Hydruntum elabenti ob metum suffectum esse Arigim Desiderio acceptum, illum cum suis aliquot satrapis uulneratos et coniectos in carcerem. Eumdem Desiderium accersisse Neapoli Georgium imperialem missum, qui fuerat in Francia, cum eo percussisse fedus, una Rauennam expugnaturos, classeque Sicula adiuncta Hydruntum obsessuros. Postmodum uenisse Romam, monitumque ut quemadmodum promiserat coram Folrado et Rodberto, regiis missis, restituturum se Imolam, Bononiam, Ausimum, Anconam, ita nunc restitueret, renuisse ac fidem fefellisse. Eum contra periurum hominem obtestatur: se ait detinuisse Rodbertum, ut omnium spectator esset; ab eodem et a suis missis plura nuntiatum iri: litteris ex uoto Desiderii scriptis nullam fidem esse adhibendam. In embolo res est de muneribus ab se missis Pippino filiisque regibus.

 Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Quoties perspicua eximietatis uestre merita, mystica 153 consideratione cernens, cordis oculis confero; oppido me admirari conuenit intemeratam superfluamque excellentie tue mentis constantiam, et feruentissimum affectum, quod [quem] circa Dei amorem et eius principis apostolorum incessanter [Lamb., instanter] gestas, quoniam Deo magis quam hominibus fauere niteris. Unde perspicuum est uos pre omnibus regibus et potentibus piis pollere operationibus, quia absumpto celesti triumpho ultro te, excellentissime fili et spiritalis compater, ad liberandam Dei Ecclesiam adhibuisti, et ideo, ut ipsum pie  operationis uestre certamen effectui mancipetur, crebro nos congruit, sicut liberatori ipsius sancte Dei Ecclesie et eius peculiaris populi, apostolicos dirigere apices.

Primum omnium, nobis super omnia nectarea dulcia existunt, et desiderabilia prosperitatis uestre gaudia addiscere. Deinde uero, que sancte Ecclesie Dei et nobis consistunt necessaria, quantocius intimare. Ut uero, excellentissime fili et noster spiritalis compater, agnoscas nos pridem per apostolicas litteras eximietati tue innotuisse, qua [L., G., que] in his partibus a Desiderio Langobardorum rege impie peracta sunt atque crudeliter perpetrata [d 2Kb] . Igitur dum tam perniciosam eius operationem cerneremus,  aptum prospeximus presentem fidelissimum uestrum missum Rodbertum hic apud nos detinere, quatenus quid cepta iam fati desiderii regis uel [Lamb. add. eius] Langobardorum populi malitia pareret, 154 presentialiter agnoscens atque conspiciens uestram certiorem reddidisset eximiam precellentiam; etenim sicut pridem, ecce et nunc innotescimus a Deo seruate excellentie uestre quod prefatus [Lamb., hic et in ep. seqq., prelatus] Langobardorum rex Pentapolensium per ciuitates transiens, quas beato Petro pro magna anime uestre mercede contulistis, ferro et igne omnia sata et uniuersa que ad sumptus hominum pertinent, consumpsit, sicque Spoletinum et Beneuentanum, qui se sub uestra a Deo seruata potestate contulerunt, ad magnum spretum regni  uestri, desolauit, atque ferro et igne eorumdem ducatum, loca et ciuitates deuastauit, et comprehensum Albinum [L., G., Alboinum] ducem Spoletinum, cum eo satrapibus [et cum eo satrapas], qui in fide beati Petri et uestra sacramentum prebuerunt [a 1Kb] , infixis in eis pessimis uulneribus, in uinculis detinet.

Appropinquante autem eo Beneuento, illico dux Beneuentanus fugam arripuit in Otorantinam ciuitatem [b 1Kb] , et dum diu immineret, ut ex ipsa sua ciuitate exire eumdem ducem suaderet, et nequaquam in eo suam adimplens uoluntatem, constituit ducem  alium in eodem Beneuentano ducatu nomine Argis [c 1Kb] , et confestim dirigens 155 Neapolim idem Desiderius rex, accersiuit Georgium imperialem missum, qui ad uos Franciam directus fuerat [d 1Kb] , cum quo nefarie clam locutus est, iniens cum eo consilium, atque suas imperatori dirigens litteras, adhortans eum ut suos imperiales dirigat exercitus in hanc Italiam prouinciam, et ipse Desiderius cum uniuerso Langobardorum populo professus est, Deo sibi contrario, auxilium prefatis imperialibus exercitibus impertire, quatenus ex una parte ipsius [Lamb. add. imperatoris] exercitus, et ex alia iisdem [L., G., isdem] Desiderius cum uniuerso Langobardorum populo utrique dimicantes Rauennatium ciuitatem comprehendere queant, suamque imperator, quod  Dominus non permittat, adimplere ualeat in quocunque uoluerit uoluntatem [e 1Kb] . Nam et cor [L. et G., hoc] cum eodem Georgio imperiali misso constituit ut dromonorum [dromonum] [f 1Kb] Sicilie istorum in Otorantina ciuitate dirigatur, ut tam Greci quam Langobardi ipsam obsidentes comprehendere ualeant ciuitatem, eamque concedat [Lamb., concedant] imperatori, cum hominibus et facultatibus que in eo consistunt, et tantummodo ducem illum atque eius nutritorem Ioannem predicto regi restituat.

Post uero dissolutionem eorumdem ducatuum  coniunxit hic ad nos Rome itidem [Lamb., Romam isdem] Langobardorum rex, et cum eo loquentes, nimis eum adhortati sumus, et per sacratissimum corpus beati Petri atque etiam per tuam a Deo protectam excellentiam fortiter illum coniurauimus ut ciuitates illas, id est Immulas [Immolam] 156 Bononiam, Ausimum, et Anconam, quas nobis presentialiter, simul per uestros missos, id est, Folradum Deo amabilem abbatem et presbyterum, atque Rodbertum [a 2Kb] excellentissime Christianitati tue, et per te etiam beato Petro apostolorum principi pollicitus est redditurum, restituere deberet, quod minime acquiescere inclinatus est, sed simulans, ut certe Strofarius [b 1Kb] uarias occasiones adhibuit, inquiens ut si suos, quos illic Francia habere uidetur,  obsides reciperet, tunc in pacis concordia nobiscum conuersaretur.

Unde petimus te, excellentissime fili et spiritalis compater, et obnixe deprecamur a Deo inspiratam eximietatem tuam, ut iubeas perfectam liberationem sancte Dei Ecclesie et eius peculiaris populi exercere, et ita id quod magna anime tue mercede beato Petro pollicitus es, firmiter permanere; ipsumque Desiderium, Langobardorum regem, fortiter constringere digneris, ut prolatam [Lamb., prelatam] a Deo promissionem beato Petro protectori uestro restituere debeat atque in omnibus adimplere, tuique studii sit bene, [Lamb. add. bone] potentissime rex, sicut cepisti, perfectius hanc sanctam Dei Ecclesiam et eius peculiarem populum de hostium incursione  157 eruere; ut, annuente Deo, certamen benigne operationis tue uberrime fecundetur, quatenus in die aduentus Domini Dei et Saluatoris nostri Iesu Christi, luceas, sicut radiantissimus sol, inter uniuersos reges et potentes, atque merearis ipsam sanctam Dei Ecclesiam et eius populum, tuo adminiculo ereptum, diuine maiestati, absque ulla lesionis  seuitia, offerre, et tunc centuplum remunerationis ab eodem Domino Deo nostro, iusto iudice, percipere et uitam eternam possidere merearis.

Coniuro te, fili excellentissime, per omnipotentem Deum et eius principem apostolorum beatum Petrum [c 1Kb] , ut benigno intuitu et libentissimo animo nostras preces audire iubeas [Lamb., lubeas], ut et Deus tibi omnipotens in his que eius potentiam deprecatus fueris sue diuinitatis aures inclinet, et uictorem te super omnes barbaras nationes faciat. Omnes enim omnino gentes que super faciem uniuerse terre consistunt, compertum habent tuum certamen, quod ad defensionem sancte Dei Ecclesie adhibuisti, et magnum te ac precipuum regem laudabiliter asserunt. Sed et nos bonam tuam famam  longe lateque protelare atque dilatare non desistimus in eo, quod certe, post Deum, sicut murum inexpugnabilem, tuam firmissimam fidem in nostro pectore conferimus, magnam in te, post Dei presidium, possidentes spei fiduciam, quod et plerumque ob tam tue immaculate promissionis fideique meritum consecuti sumus; etenim magnopere presentes nostros missos, id est, reuerendissimum et sanctissimum fratrem et cepiscopum nostrum Georgium, atque dilectum filium nostrum Stephanum presbyterum, ad uestram a Deo custoditam excellentiam misimus: dumque uestris Deo amicabilibus uestigiis fuerint, una eum [Lamb., cum] Rodberto [Ratberto], fidelissimo uestro misso [d 1Kb] presentati, cuncta uiua uoce Christianissime excellentie tue [Lamb., uestre]  que acta sunt, et rei exigit meritum, nobisque necessaria existentia intimabunt, maximo namque desiderio nostro anhelabat animus, apostolicas 158 excellentie uestre dirigere litteras salutationis ac uisitationis, ob causam [Lamb. add. et] rerum euentus significandum, et minime ualuimus  imminentibus circumquaque Langobardorum regis insidiis.

Attamen ecce iam duas apostolicarum litterarum assertiones excellentie uestre, clam, per maximam industriam, misimus, et ignoramus si ad uos ipse peruenerint littere, unde ambigimus ne a Langobardis comprehendantur [a 1Kb] . Pro quo, et nunc per prenominatos nostros missos alias uobis litteras misimus, quasi obtemperantes prefati Desiderii regis uoluntati suos hospites [ad suos obsides] absoluendum et pacem confirmandum. Sed, bone excellentissime fili et spiritalis compater, ideo istas litteras tali modo exarauimus, ut ipsi nostri missi ad uos Franciam ualerent transire; quoniam si hoc non egissemus, nulla penitus ratione per Langobardorum  fines transire ualuissent, sed susceptis ipsis litteris, earum seriem nullo modo perficiatis [b 1Kb] , neque prefatos hospites [obsides] permittatis parti Langobardorum restituere; potius autem coniuramus te, excellentissime fili et spiritalis compater, per Deum uiuum et corpus beati Petri, ut fortiter ipsum Desiderium uel eius Langobardorum gentem constringere iubeas, quatenus prefatas, quas pollicitus est, ciuitates tue melliflue excellentie, et per te beato Petro, fautori tuo, restituat, quoniam nullam ut prefatum est, de his que primitus pollicitus est, cum eo firmam ualuimus stabilire conuenientiam.

Oramus autem omnipotentem Deum ut pio intuitu de throno maiestatis sue super uos uestrumque regnum respiciat, et sua dextera excellentiam uestram  circumtegat atque in omnibus muniat, et presentis uite cursum salubriter exsequi et regni potentiam gubernare permittat per plures annorum metas, una cum excellentissima et a Deo seruata filia et spiritali nostra 159 commatre, atque amantissimis uestris meisque filiis, et gaudeatis de eorum florigero germine, et mittat [permittat] omnipotens Deus ut semen uestrum splendidissimum usque in finem mundi eumdem [idem] regni fruatur culmen, etiam uenturo in seculo infinita gaudia cum sanctis et electis suis uobis concedat, quatenus sicut in presenti uita et in futura beatitudine adepti promissam uobis mercedis coronam, cum Christo regnare mereamini. Incolumem  excellentiam uestram gratia superna custodiat.


[c 1Kb] EMBOLUM.

Pro uere benedictionis causa, direximus uobis [d 2Kb] apallaream unam spatam ligatam in gemmis cum balteo suo, annulum unum, habentem isacinthum [hyacinthum] storacinum, pallium unum, habentem paones, quam paruam benedictionem petimus, ut, excepta iniuria, suscipere iubeatis domino Carolo et Carolomanno pro magna apostolica benedictione annulos singulos habentes yacinthos [hyacintos].





XIX. 160 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, De Marino presbytero et eius iniquo consilio, et de consecratione ipsius [e 1Kb] .



ARGUMENTUM.---Monitus a Pippino quod Marinus  cum Georgio misso imperiali dum in Francia erat machinatus esset in sanctam sedem, que et ipse iam norat et imperator regi patefecerat, eumdem rogat ut episcopum ordinari permittat in aliqua Francorum Ecclesia, ne forte deterior fiat, sed ut eum admissi sceleris peniteat.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Omnino compertum habet uestra Christianissima excellentia qualiter Marinus presbyter noster [Lamb. add. qui] ibidem ad uos moratur, iniqua operatione  contra sanctam Dei Ecclesiam fidemque orthodoxam, Deo sibi contrario, cum Georgio quodam imperiali a secretis, consilia sedi nostre contraria et uestre simili modo ingerere [Lamb., iungere] cupiens; quod quidem et idem imperator uestre a Deo protecte excellentie per suas innotuit litteras. Unde quia defensorem fidei orthodoxe atque propugnatorem gregis sui, uel populi Christiani liberatorem Christianissimam bonitatem uestram, beatus apostolus et princeps apostolorum Petrus eligere et confirmare dignatus est, idcirco adoptamus atque deprecamur eximiam bonitatem uestram [L. et G., tuam], optime rex et spiritalis compater, ut iubeas sanctissimo  fratri nostro [a 1Kb] Wulcario episcopo precipere, quatenus 161 ipse eumdem Marinum presbyterum, nostra uice, episcopum consecrare debeat, et in una ciuitatum uestrarum illis in partibus constituta, in qua preuiderit uestra sapientissima eximietas, eum ordinare disponite, quatenus perpetrati sceleris sui recordans, se inique egisse peniteat, ne in eo, quod absit, antiquus humani generis hostis, mentem illius uagantem inueniens, quasi in sublime extollat, seuissimeque quoquomodo ualeat funditus disperdere; sed magis, ut confidimus in uestram benignissimam excellentiam atque a Deo preclaram cordis uestri dilatationem, huic nostre postulationi uestra preclara excellentia aurem accommodare dignetur [b 1Kb] , quatenus et ille securus de huiuscemodi re persistat,  et nos pro uestra immensa letitia atque sospitatis gaudio indesinenter Dominum Deum celi exorare iubeamus. Bene ualete.





XX. 162 ITEM EPISTOLA EIUSDEM PAPAE AD DOMNUM PIPPINUM REGEM, PER PETRUM PRESBYTERUM DIRECTA, In qua continetur abbasciatum [legatio] Remedii episcopi et Audecarii [Al., Andegarii] comitis, qualiter iustitias beati Petri apostolorum principis apud Desiderium, quondam regem ex parte receperit, et reliquas iustitias faciendum pollicitus est [c 1Kb] .


ARGUMENTUM.---Edoctus superiori anno iniquam Desiderii indolem Pippinus, illustres missos Romam legat Remigium fratrem Rothomag. archiepiscopum,  et Autharium ducem. Horum presentia ille motus per totum mensem Aprilem huius anni se omnia restituturum promittit sancte sedi; rogatque pontificem ut id regem moneat. Paulus per missum suum Petrum presb. ea nuntiat, perque alium missum nuntiaturum promittit, si rex natura infidus promissa seruauerit. Eius tamen fidem  et constantiam implorat, ut donationem integram sancto Petro uindicet, iuxta editum diploma.

Domno [d 1Kb] excellentissimo filio et nostro spiritali compatri Pippino, regi Francorum et patricio Romanorum, Paulus papa [e 1Kb] .

Quia excellentia uestra merito bonorum operum superno examine fuerit comprobata, ipsis iam in manifesto rerum exhibitarum effectu demonstratum est, dum nimirum, adepta desuper diuine sapientie participatione, regalis fastigii sceptra celesti benedictione constet effectius [efficacius] promeruisse. Unde cum sibi hanc ab omnipotente Deo gratiam missam eximietas uestra 163 non ambigit, profecto ei placere qui eam contulit totis intendit nisibus, et  pro eius quam suo eruit, diuino nutu, certamine, scilicet sancte uniuersalis Ecclesie, et exaltationis uigore, decertare non desistit, cordis sui oculis a Deo protegenda eximietas uestra, adhibens illa que sibi, pro huiuscemodi laboris fructu, a beato apostolorum principe Petro celorumque regni clauigero, etherea promissa sunt premia. Ubi iam non humana inter homines gloria, sed inter angelos, diuina nunquam amittenda felicitate gaudetur: exsultaque et letare, felicissime rex, quia tuo, annuente Deo, certamine, sancta spiritalis mater uestra, uniuersalis Dei Ecclesia, ab emulorum insidiis erepta atque exaltata triumphat, fidesque orthodoxa tuo zelo et fortitudinis brachio illibata ab hereticorum iaculis consistit.

 Pro quo beatus et iustus effectus es in omnibus operibus tuis, fili dulcissime et spiritalis compater uictoriosissime, eximieque rex. Innotescimus siquidem precelse Christianitati uestre quod nuper dum ad nos coniunxissent [peruenissent] fidelissimi uestri, scilicet a Deo amabilis Remedius [f 2Kb] uester, atque  Aucarius [Andegarius] gloriosissimus dux, constitit inter eos et Desiderium Langobardorum regem, ut per totum instantem Aprilem mensis istius 13 [Lamb., 12] indictionis, omnes iustitias fautoris uestri beati Petri, apostolorum principis, omnia uidelicet patrimonia, iura etiam, et loca, atque fines, et territoria diuersarum ciuitatum nostrarum reipublice Romanorum nobis plenissime restituisset. Unde ex 164 parte quidem easdem iustitias nobis idem Langobardorum rex fecisse dinoscitur [a 1Kb] , et reliquas omnes iustitias se profitetur atque omnino spondet nobis esse facturum. Quapropter impensius nos prefatus Desiderius Langobardorum rex obsecratus est ut uestre a Deo protecte excellentie nostris apostolicis relationibus intimare debuissemus, et  ecce sicut nostro, post Deum, liberatori, hoc ipsum eximie atque sublimissime et a Deo protecte Christianitati uestre, per has apostolicas nostras, innotuimus syllabas, dirigentes magnopere ad uestram a Deo inspiratam precelsam sublimitatem presentem dilectum filium nostrum Petrum presbyterum, quem petimus, benigno solite aspectu a uobis suscipi, et cum effectu atque prospero nuntio, de perfecta plenariaque iustitia diuersarum causarum fautoris uestri beati Petri, apostolorum principis, ad nos remeandum absoluere dignemini. Si uero in ea que [quam] prefatus Desiderius rex uel eius Langobardorum gens profitentes pollicentur, permanserint sponsione, nobisque omnia, secundum ut constitit et pactorum federa continent, restituta ab eis nobis  fuerint, tunc a Deo conseruande excellentie uestre meritum intimantes innotescemus ei [Lamb., rei].

Unde obsecrantes petimus et obnixe deprecamur, imo et coniuramus te, excellentissime atque Christianissime rex, amantissime fili et spiritalis compater, per omnipotentem Deum et beatum Petrum, qui te in regem unxit, ut perfectius ea que pertinent ad exaltationem et ad ampliatam [ampliorem] liberationem sancte Dei Ecclesie, et istius a uobis redempte prouincie, sicut beato Petro et nostro predecessori pontifici sancte recordationis domno et germano nostro beatissimo Stephano pape polliciti estis, cuncta perficere et adimplere iubeatis [b 1Kb] , quatenus promissam 165 et repositam uobis mercedis  coronam de manu omnipotentis Dei recipiatis, orantes de reliquo omnipotentis Dei nostri misericordiam, ut sua uos circumtegat gratia, una cum dulcissima  coniuge, excellentissima regina filia et spiritali nostra commatre, atque amantissimis natis, id est precelsis regibus, et presentis regni culmen et triumphum uictorie possidere, et eterna gaudia in celestibus regnis cum sanctis perfrui concedat. Incolumem excellentiam uestram gratia superna custodiat.





XXI 166 ITEM EPISTOLA EIUSDEM PAPAE AD DOMNUM PIPPINUM, GLORIOSUM REGEM, PER GEORGIUM EPISCOPUM DIRECTA, In qua continentur gratiarum actiones pro liberatione sancte Dei Ecclesie, et in embolo postulat ut filium eius, qui tunc natus fuit, ex sacro baptismatis fonte excipere mereretur [c 1Kb] .



ARGUMENTUM.---Georgium episcopum missum suum ad Pippinum legat, in cuius ore ponit que narrare debeat. Tota epistola in regiis laudibus et gratiarum actione uersatur pro tot tantisque beneficiis in Ecclesiam collatis. Nil in eadem perspicuum, preter embolum, in quo Pippini filium nuper natum suscipere optat e sacro fonte.

Domno [d 1Kb] excellentissimo filio nostro, spiritali compatri Pippino regi Francorum et patricio Romanorum, Paulus papa [e 1Kb] .

Solet epistolaris latio [Forte, relatio] mentem semper ui sua [Al., uisitatione] reficere, et materia quodammodo caritatis existere. Quia ergo spiritalium dilectio sincera filiorum paternos sustinet desideranter affectus, summa nos cum alacritate implere  conuenit quod pure conscientie deposcit affectus; et licet ad reddenda paterne caritatis officia, prolixitate itineris imminente, raritas portitorum impediat. Quotiens autem necessitas inciderit occasionis, excellentissimam Christianitatem uestram non desistimus scriptis discurrentibus uisitare, et honore solito amplectentes [Lamb. add. salutare], [f 1Kb] utilitate 167 quatenus hoc quod [hos quos] oculis carnalibus presentium [presentes] uidere non possumus, eos aliquatenus scriptis ualeamus alternantibus intueri. Itaque ita ubique, Deo illustrante [L., a Deo illustrate], excellentie uestre merita diffusa diuulgauit opinio, ut ex rebus ab ea gestis omnibus laudabiliter demonstretur. Unde in quantum ualet nostri oris assertio,  protense laudationis attestatione, uestre eximietati gratiarum reddentes actiones, aptum prospeximus presentem sanctissimum atque reuerentissimum fratrem  Georgium [a 1Kb] et cepiscopum nostrum, illuc usque ad uestra preclara Deo inuitabilia transmittendum uestigia, cui singillatim omnium spiritalis matris uestre, sancte Dei Ecclesie, et istius a uobis redempte prouincie utilitatum necessitates, a Deo protegende sublimitati uestre excellentie referendas [b 1Kb] commisimus.

Sed petimus a Deo, seruate fili et spiritalis compater, benignissime rex, nosterque post Deum liberator, et obnixe deprecamur, ut iubeas eumdem nostrum missum benigno solitoque gratulationis aspectu commendatum suscipere, nostrisque postulationibus, que ad exaltationem sancte Dei Ecclesie, et maxime ad tue anime mercedem et eternam memoriam respiciunt, a Deo impulsas benignitatis tue aures, et congruum  atque uelociorem de cunctis adhibere digneris effectum; quoniam, sublimissime regum, amantissime fili et spiritalis compater, ad hoc te omnipotens Deus sancte sue Ecclesie uoluit, per manus beati Petri, liberatorem adesse, ut tuo solito presidio plenissima salus et redemptio sancte sue Dei Ecclesie et istius prouincie 168 proficiat, orantes Dominum Deum nostrum, quia [Gent., qui] actus uestros ita sua pietate disponat, quatenus excellentie uestre presentis uite spatia cum prosperitate disponat, [ut cum] uictoria regni gubernacula perfruens longeuiter exsequatur, et ad promissionis eterne premia, cum dulcissima coniuge, excellentissima regina, spiritali nostra commatre, et eximiis natis, id est regibus, cum sanctis et electis suis, utrosque uestrum  idem omnipotens Deus faciat perenniter gratulari. Incolumem excellentiam uestram gratia superna custodiat.


+

Interea, sublimissime regum, nostre perlatum est notioni quod Dei nutu nouum regem ex uestris uisceribus, ad exaltationem sancte sue Ecclesie, omnipotens Deus contulit: de cuius natiuitate maximo gaudio sumus releuati; unde obnixe te petimus ut a [Lamb. om. a] sacratissimo baptismatis lauacro eumdem maximum [Lamb. om. maximum] uestrum filium suscipere mereamur. Quatenus duplex [c 1Kb] Spiritus sancti gratia in medio nostrum, et gemine festiuitatis nobis oriatur letitia.





XXII. 169 EPISTOLA EIUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur gratiarum actiones et uberrime benedictiones [d 1Kb] .



ARGUMENTUM.---Carolo et Carolomanno per Droctegangum et Wulfhardum abbates, qui excusatorias eorum attulerant quod munera nulla mitterent, respondet se alia munera non optare quam eorum incolumitatem ac defensionem catholice fidei et Ecclesie exaltationem.

Domnis excellentissimis filiis Carolo et Carolomanno regibus Francorum et patriciis Romanorum,  Paulus papa.

Missam relationem excellentie uestre deferentibus harum gerulis Droctegango scilicet et Wulfardo, religiosis abbatibus [e 1Kb] , suscipientes uotiuo sumus incolumitatis uestre nuntio releuati, optantes ut uitam actusque uestros sua misericordia Dominus et protegat et disponat, atque ad perfectam perducat etatem. Per easdem siquidem syllabas innotuistis, maximam uos tenere uerecundiam in id quod interim munerum commoda per harum latores nobis dirigere non [Ms. om. non] ualuistis. Sed quid est, dulcissimi atque amantissimi filii, uictoriosissimi reges, quod nos muneribus uestris letificare inhiatis? Nulla enim alia munera desideramus quam uestre incolumitatis prosperitatem sedule addiscere,  et de uestris profectibus gratulari. Hec est locupletatio nostra, uestram [F., uestra] quam inhianter amplectamur, exsultationibus iocunditatem [F., exsultationis iucunditas], 170 hec est exaltatio sancte Dei Ecclesie, et defensio fidei orthodoxe, uestre protectionis integritas. uos quippe Dominus elegit pre omnibus regibus, et liberatores sancte sue catholice et apostolice constituit Ecclesie, et in reges per manus beati Petri ungi dignatus est.

Sed omnipotens Dominus, per quem reges regnant, ad perfectam uos perducat etatem, et solium regni uobis uestroque preclaro semini, euis [f 1Kb] prosperisque temporibus ad exaltationem sancte  sue Ecclesie et amplissimam Christianorum orthodoxe fidei defensionem [a 1Kb] , concedat possidendum, tribuens uobis e celo uictorias, omnesque barbaras nationes uestris Deo imitabilibus subiiciens uestigiis, et eterne uite gaudia largiri dignetur, quatenus, sicut in presenti uita regnatis, et uenturo in seculo cum Christo regnare mereamini, dicatque omnis populus: Amen, fiat, fiat . Bene ualete.





XXIII. 171 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, De sanitate uel incolumitate eius percunctandum, simulque et de missis suis, qui ad regiam fuerunt directi urbem [b 1Kb] .



ARGUMENTUM.---Officiosa hac epistola monet se per Droctegangum et Wulfhardum regios missos scripsisse aliam, certior fieri cupiens de Aquitanica expeditione, nullum hactenus habuisse responsum, cognouisse tamen a peregrinis eum reuersum esse incolumem, quare letum se esse ait letioremque sibi fore regiam epistolam, quam impense optat. De suis missis Constantinopoli nil noui esse.

Domno [c 1Kb] excellentissimo filio, et nostro spiritali compatri Pippino regi Francorum et patricio Romanorum, Paulus papa.

Premissis nostris apicibus, et affatibus per Droctegandum et Wulkardum [Lamb., Wulfardum], Deo amabiles, fidelissimos uestros missos, sumus impensius deprecati [d 3Kb] eximiam excellentiam uestram  ut nos certiores atque letiores reddere annueretis de uestra amplissima sospitate, et de eo quo profecti estis itinere [e 1Kb] , qualiter erga uos Dominus esset operatus, et dum tanto euoluto tempore nullam a uobis responsionis seriem de huiuscemodi re agnouimus [f 1Kb] , uehementer noster attritus est animus. At uero per diuersos ex ipsis regionibus liminibus  apostolorum aduenientes peregrinos didicimus sospitem te ad propria, precellentissime fili et spiritalis compater, esse, annuente Deo, reuersum. Unde magno gaudio noster animus releuatus est.

172 Quapropter, destinatis presentibus nostris apostolicis syllabis, uisitationis causa, obnixe petimus ut dignetur sublimis uestra excellentia, quantocius nos de amplissima incolumitatis uestre sospitate letos reddere, significans, Christianissime fili et spiritalis compater, qualiter erga uos et excellentissimam filiam et spiritalem nostram commatrem, et eximios [Lamb. add. uestros] filios agatur, ut noster animus maxima iocunditatis exsultet letitia, quoniam nimio desiderio feruescimus uestram sedule addiscere sospitatem, et de uestro  gaudio exsultare, quoniam uestra salus exaltatio est sancte matris uestre Ecclesie, et prosperitas uestra nostra esse probatur letitia.

Itaque, precellentissime fili et spiritalis compater, bone et optime rex, ecce hactenus nullam rei ueritatem de nostris missis, quia [Lamb., qui a] regia profecti sunt urbe, addiscere ualuimus, quid erga eos ageretur, et ideo nequaquam uobis quippiam de eis significare ualuimus. Dum uero rei agnoscere potuerimus ueritatem, confestim eximie excellentie uestre dirigemus in responsis [g 2Kb] .

His premissis, Deum celi petimus ut uobis et presentis uite longeuitatem et regni gubernacula cum excellentissima regina filia et spiritali nostra  commatre, Christianissima regina, uestraque dulcissima coniuge, atque amantissimis uestris natis nostrisque filiis, iisdem eximiis regibus et patriciis Romanorum, perfruendum concedat, et celestis regni participes faciat, nosque permittat de uestra amplissima sospitate semper gratulari. Incolumem excellentiam uestram gratia superna custodiat.





XXIu. 173 ITEM EPISTOLA EIUSDEM PAPAE AD DOMNUM REGEM PIPPINUM, In qua continentur benedictiones, et prefatus papa poscens ut dominus rex Pippinus suos missos partibus Rome dirigeret, et sibi [Al., ei] de salute uel sospitate sua innotesceret, et qualiter in itinere egisset, quo modo Dominus inimicos eius in manus ipsius tradidisset, et sub pedibus eius humiliasset [a 1Kb] .



ARGUMENTUM.---Iterum de eadem re, quod nonnichil aduersi uulgi rumor sparserat de expeditione illa: eoque magis ardenter missos regios cum litteris exspectat.

Domno [b 1Kb] excellentissimo et nostro spiritali compatri Pippino regi Francorum et patricio Romanorum,  Paulus papa [c 1Kb] .

Quoties fidelium Dei spiritalia referuntur studia, protinus audientium mentes ignite in Dei amore et mandatis diuinis efficiuntur, atque ad superne considerationis [d 1Kb] merita amplissime ad laudem Dei proferre, et perennibus temporibus permanenda Scripture testimoniis tradere, dum uestro concursu et auxilio [accenduntur, uel aliquid simile], Ecclesie Dei exaltatio et fidei orthodoxe [e 1Kb] profligatur defensio, pro quo benedictus et laudabilis in omnibus regibus coram Deo et hominibus esse dinosceris, Christianissime rex, et nomen benignitatis tue exaratum fulget in conspectu diuinitatis. Etenim dum huius euoluto temporis spatio, quo [L. et G., quod] nos nec uestre sospitatis 174 relationem meruimus  suscipere, nec penitus agnoscere quid circa uos ageretur, uel qualiter in itinere [f 1Kb] quo profecti estis peregistis, nimis anxietatis feruore desiderii nostri affectio in hoc ipsum addiscendum sedulo prouocatur, presertim dum et a nostris uestrisque inimicis, aduersa nobis de ipsis partibus annuntiantur. Unde desiderium magnum nobis inheret uestre sospitatis  gaudia addiscere, et uestris salutaribus profectibus gratulari, et contra, inimicorum contritionem agnoscere. Pro quo, quesumus, ut certos nos, sicut desideramus, per uestros nuntios, de uestra prosperitate et letitia reddere iubeatis, quoniam uestra salus nostra est prosperitas, et uestra exaltatio nostrum procul dubio est gaudium et immensa securitas, dignamque [diuinamque] ex hoc Dei deprecamur potentiam, ut ipse protector noster, et cum eius angelis dignetur precellentissimam Christianitatem uestram tueri et gubernare, ut in celestibus regnis, et cum sanctis et electis, qui ab initio mundi placuerunt Deo, multipliciter consequaris mercedem, optantes quidem ut nos certiores uestra si faciat [g 1Kb] a Deo protecta excellentia; quid erga uos, aut Christianam  gentem uestram agere uidemini, et quomodo Deus noster uestros ac nostros humiliauit inimicos, et, ut fati sumus, certos nos, sicut desideramus, de uestra prosperitate et letitia reddere iubeatis. Incolumem excellentiam uestram gratia superna custodiat.





XXu. 175 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, In qua postulat adiutorium contra Grecos [h 1Kb] .


ARGUMENTUM.---Wulcarius episcopus, Felix et Ratbertus regii missi Romam uenerant, quibus in Franciam reuersis nuntiatur pontifici Grecos moturos in Romam et Rauennam. Ea propter rogat  ut missum leget Desiderio, qui si opus erit, Beneuentanos, Spoletanos, Tuscanos opem ferre iubeat Ecclesie: religionis enim bellum erat. Alium item missum orat ut Rome commoraturum mittat, qui Desiderio immineat super eadem re.

Domno [i 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa [i 2Kb] .

 Precelse et a Deo seruate Christianitati uestre his nostris apostolicis innotescimus apicibus, quod iam, absolutis uestris missis, qui nuper ad nos coniunxerunt, Wulcario [Lamb., Wilcario] uidelicet sanctissimo fratre et cepiscopo nostro, et Felice religioso, et Ratberto uiro illustri [a 2Kb] , coniunxit ad nos nuntium missum 176 a fidelibus sancte Dei Ecclesie, spiritalis matris uestre, qui uera nobis semper assolent indicare, significans nobis quod nefandissimi Greci, inimici sancte Ecclesie Dei et orthodoxe fidei expugnatores, Deo sibi contrario, super nos et Rauennatium partes irruere cupiunt atque motionem facere [b 1Kb] . Unde quia alibi, post Deum et beatum Petrum, nostra spes non est, nisi apud uestram nobilissimam excellentiam, ideo obnixis  deprecationibus petimus te, excellentissime fili et spiritalis compater, ut iubeas propter Deum et reuerentiam beati Petri salutem istius prouincie a uobis redempte procurare, et confestim uestrum dignemini dirigere Desiderio Langobardorum regi missum, ut, si necessitas fuerit, significatum auxilium nobis pro incursione eorumdem inimicorum impertire debeat, precipiens Beneuentanis atque Spoletinis, seu Tuscanis, nobis e uicino consistentibus, ut ipsi nostro occurrant solatio [c 2Kb] ; deprecantes et hoc a Deo institutam excellentiam uestram ut ad nos, hoc adueniente Martio mense [d 1Kb] , uestrum dirigere iubeatis missum, qui hic Rome nobiscum demorari debeat, et ipse, si necessitas exigeret, apud Desiderium imminere debeat regem, pro eodem  nobis transmittendo solatio: 177 quia, ut plenissime satisfacta est uestra excellentia, non ob aliud  ipsi nefandissimi nos persequuntur Greci, nisi propter sanctam et orthodoxam fidem, et uenerandorum Patrum piam traditionem, quam cupiunt destruere atque conculcare [e 1Kb] .

Pro quo iubeat sollicite uestra benigna disponere excellentia, ut eorumdem inimicorum ad nichilum redigatur uesania, et perfectius hec prouincia, uestro certamine redempta, et a uobis beato Petro pro remedio anime uestre concessa [f 1Kb] , ab emulorum insidiis uestra consueta permaneat protectione, uobisque copiosa in celis ascribatur merces, et nominis uestri laus, et uniuerse gentis exaltatio, sicut etiam factum est, et nunc multo amplius, in uniuerso orbe terrarum diuulgetur, atque intercedente beato Petro, uictorie triumphum e celo uobis Dominus super  omnes tribuat gentes, dum uestro auxilio confusis expugnatoribus sancte orthodoxe fidei, pax et letitia, et obseruatio Christianorum fidei in omnibus predicata fuerit Ecclesiis, meritoque ex hoc celestia uobis a Deo conferantur gaudia. Incolumem excellentiam uestram gratia superna custodiat.





XXuI. 178 ITEM EPISTOLA EIUSDEM PAPAE AD DOMNUM REGEM PIPPINUM, PRO DEFENSIONE SANCTAE DEI ECCLESIAE DIRECTA, In qua continentur uberrime laudes, et [Al. add. in] embolo continetur, ut prefatus domnus rex Pippinus Desiderio regi Longobardorum suam preceptionem dirigeret, ut si necesse exigeret, auxilium prestare deberet, tam Rauenne quamque aliis maritimis ciuitatibus, ad dimicandum contra inimicorum impugnationem [g 1Kb] .



 ARGUMENTUM.---Post missas litteras a Sergio archiep. Rauenna accipit epistolas duas ad eum datas a Leone imperiali et a ueneticis fidelibus de Grecorum consiliis. Utramque mittit Pippino preproperam petens iussionem Desiderio, ut auxilium ferat, si opus fuerit, pro tuendis maritimis ciuitatibus Rauenne et Pentapoleos.

Domno [a 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Precelse et a Deo seruate Christianitati uestre, eximie fili et spiritalis compater, sicut nostro, post Deum, liberatori, ea que superueniunt uel aguntur in his partibus quantocius significare uobis procuramus, et ideo his apostolicis relationum syllabis melliflue  et a Deo institute regalis uestre potentie culmini innotescimus, suscepisse nos, post absolutionem nostrarum litterarum [b 1Kb] , syllabas a sanctissimo fratre nostro Sergio, archiepiscopo Rauennate, quas Leon imperialis eius sanctitati, Rauennatum prouincie, uisus est direxisse; et ecce infra has nostras 179 apostolicas litteras preclare excellentie uestre, earum instar, direxisse; ut suasionis uersutiam in eis annexam prefulgida excellentia uestra agnoscens [c 1Kb] , merito sancte Dei Ecclesie fideique orthodoxe defensionem perfectius studeat procurare; quatenus repositam sibi in celestibus regnis coronam mercedis a Domino Deo nostro percipere mereatur: optantes uos de reliquo euis et prosperis semper in Domino ualere temporibus. Incolumem excellentiam  uestram gratia superna custodiat.


EMBOLUM.

Exemplar denique epistole secreto directe a quibusdam fidelibus ueneticis sanctissimo fratri nostro Sergio archiepiscopo simul, et ex litteris quas idem sanctissimus uir nobis direxit, infra hec nostra scripta uobis misimus [d 1Kb] , et peto et tanquam presentialiter deprecor, atque per omnipotentem Deum coniuro excellentissimam Christianitatem uestram, ut nimis uelociter dirigere iubeatis uestram preceptionem Desiderio regi Langobardorum, ut si necesse exegerit, auxilium prestare debeat tam Rauenne quam  Pentapoleos maritimis ciuitatibus ad dimicandum contra inimicorum impugnationem.





XXuII. 180 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, In qua continentur gratiarum actiones pro exaltatione sancte Dei Ecclesie, et ut missum suum Romam dirigeret [e 1Kb] .


ARGUMENTUM.---Eximiis laudibus prosequitur Pippinum ob susceptam catholice fidei et Ecclesie defensionem. Iterumque orat ut missum Rome commoraturum sibi leget, contra impios Grecos, qui orthodoxam fidem et Ecclesiam destruere assidue meditabantur. Petrus primic. defensor. missus pont.

[f 1Kb] Domno excellentissimo filio et nostro spiritali  compatri Pippino regi Francorum et patricio Romanorum Paulus papa.

Dum illa que nostris stipendiis [g 1Kb] aguntur nulla possunt obliuione deleri quanto, magis illa que ad laudem Redemptoris Domini Dei nostri, eiusque sacratissime Ecclesie, et beati Petri apostolorum principis, geruntur, nec temporum prolixitate, nec diuersitate qualitatum, obliuioni mandantur [h 1Kb] , sed semper ad gloriam superne potentie et fidelium eius pio exemplo permanent declarata? Scias, excellentissime fili et spiritalis compater, bone orthodoxe rex, precelsa uestra et pia operatio et in celo coram angelis Dei illustrata fulget, et in uniuerso orbe terrarum laudabiliter in cunctis gentibus permanet uulgata;  quoniam uestro, post Deum, auxilio et optimo certamine sancta spiritalis mater uestra, Dei Ecclesia, constat ab inimicorum insidiis erepta, et orthodoxa Christianorum fides ab impugnatoribus defensa; pro quo exsulta in Domino et letare, benignissime rex, quia nomen excellentie tue in libro uite exaratum rutilat in 181 conspectu Dei. Interea, dum tanta nostro cordi desiderii capacitas imminet, de uestra prosperitate letos certosque effici aptum prospeximus, missis sancte Dei Ecclesie nostris relationibus, excellentie uestre persoluere [i 1Kb] , dum nichil nobis dulcius nichilque suauius in hac uita existit quam de uestra prosperitate in Domino iocundari, in eo quod  uestra salus, sancte Dei Ecclesie, et fidei exaltatio, et uera defensio, ut semper [Lamb., sepe] scripsimus, existit; unde, et a te, quia corporali uisione procul ab inuicem consistimus, per nostras tamen relationes amore mutuo spiritaliter adnecti desideramus [a 1Kb] .

Itaque nimis deprecamur excellentiam uestram, sicut per anteriores nostras litteras [b 1Kb] postulandum direximus, ut iubeatis uestrum fidelissimum missum hic ad nos Romam dirigere, qui nobiscum pro insidiis inimicorum demorari debeat, per quem et meritum rei, ut cause euentus exegerit, excellentie uestre debeamus significare, unde nunc direximus ad uestram a Deo seruatam excellentiam presentem Petrum primum defensorem sancte nostre Ecclesie  fidelissimum missum, cui de omnibus apostolicis causis iniunximus benignitati uestre enarrandum [c 1Kb] , quem petimus hilari a uobis suscipi animo, eumque pro amore fautoris uestri beati Petri apostolorum principis, in omnibus acceptare, atque nostris precibus aurem benignitatis uestre accommodare dignemini, et ad nos cum effectu atque letabundis nuntiis absoluere iubeatis; supplici deprecatione te, bone orthodoxe rex, quesumus postulantes, ut sis nobis, post Deum, firmus protector 182 ac defensor, constanter in eo quod cepisti bono, ac pio redemptionis sancte Dei Ecclesie permanens opere. Optime enim precellenti uestre Christianitati compertum existit quanta qualisque sit impia hereticorum Grecorum malitia, inhianter meditantes atque insidiantes [L.,  meditantium . . . insidiantium], qualiter Deo illis contrario sanctam catholicam et apostolicam Ecclesiam humiliare atque conculcare, et fidem sanctam orthodoxam atque sanctorum Patrum traditionem destruere possint [d 1Kb] .

Sed tu, bone potentissime rex, uiriliter, sicut uere orthodoxus, eisdem impiis resistere hereticis, atque solite sanctam Dei Ecclesiam et Christianorum orthodoxam fidem, tuo a Deo protecto solito auxilio atque congruo disposito defendere digneris, quoniam magnam [magna], post Deum, in uestra excellentia et fortissimi regni uestri brachio existit fiducia, et credimus quod, Deo cooperante, eadem nostra spes firma permanens ad optatum perducatur desiderium, ut merito  ex hoc a iusto Domino Deo nostro, uobis in presenti et futura uita tribuatur remuneratio, beato principe apostolorum interueniente, pro cuius amore in eius decertatis causis, letique solite de uestro [L. et G. add. pio] proposito effecti, cum Propheta consona canere ualeamus uoce: Saluum fac, Domine, Christianissimum Pippinum regem, quem oleo sancto per manus apostoli tui ungi precepisti, et exaudi eum in quacunque die inuocauerit te. Cum his uero deprecationibus, et hoc eius pietatem quesumus, ut longo senio regni potentiam excellentie uestre, commatri [L., et spiritali nostre c.] a Deo protecte regine, atque amantissimis natis uestris domnis Carolo et Carlomanno, precelsis regibus Francorum et patriciis Romanorum, atque nobilissime domine Gisile salubriter  concedat possidendam, tribuens uobis et eternam in celestibus regnis beatitudinem perfruendam. Incolumem excellentiam uestram gratia superna custodiat.





XXuIII. 183 ITEM EPISTOLA EIUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur [continetur] pro defensione sancte Dei Ecclesie [e 1Kb] .
.

ARGUMENTUM.---Eadem occasione Petri primicerii defensorum proficiscentis Carolo et Carolomanno mittit hortatorias, ut, summis digni laudibus genitoris  exemplo, et catholicam fidem et Ecclesiam tueri non cessent.

Domnis nobilissimis atque excellentissimis filiis Carolo et Carlomanno regibus Francorum et patriciis Romanorum, Paulus papa.

Olim omnipotens Deus cernens populi sui Isrelitici lamentationem et impiam ab Aegyptiis illis illatam oppressionem, misertus est eis, mittens famulum suum Moysen, per quem signa et prodigia exercens, eumdem suum eripuit populum, et per eum legem illis instruens (L. et G., instituens], ad optatam eos illis [f 1Kb] perduxit requiem. Cui etiam Iosue, ut prelietur bella Domini, adnectitur (L., G., adnectit], atque alios sui diuini nominis cultores, eis concessit auxiliatores; sed in omnibus illis non ita complacuit eius diuina  maiestas, sicut in Dauid rege [a 1Kb] ; seruum meum secundum cor meum, in oleo sancto unxi eum, cui et regnum, et semini eius in eternum gloriose tribuit possidendum. Sic enim, precellentissimi atque nobilissimi filii, a Deo instituti reges, idem Dominus Deus noster in uestra Christianissima complacuit excellentia, atque in utero matris uos sanctificans ad tam magnum regale peruexit culmen, mittens apostolum suum beatum Petrum per eius nempe uicarium [b 1Kb] ; et oleo sancto uos uestrumque precellentissimum genitorem ungens, celestibus repleuit benedictionibus, 184 et sanctam suam catholicam et apostolicam Ecclesiam, atque orthodoxam Christianorum fidem uobis commisit exaltandam atque uiriliter defendendam. Quod profecto, excellentissimi filii, Spiritus  sancti gratia repleti, celesti protectione adiuti, agere totis nisibus statuistis [studuistis], et uestro auxilio atque certamine ipsa sancta Dei Ecclesia, spiritalis mater uestra, ab inimicorum insidiis liberata exsultat, in Domino Iesu Christo et in conspectu Diuinitatis uestra effulgent pia opera, et cum Dauid atque Salomone regibus et ceteris Dei cultoribus uestra in celestibus regnis ascripta sunt nomina.

Interea, dum tanto uestro beneficio dinoscimur esse releuati, amor nos hortatur, Christianissimi ac dulcissimi filii, de uestra prosperitate sedule addiscere et in Domino gratulari; et ideo uisitationis atque salutationis paterno affectu, his nostris apostolicis apicibus, persoluimus uinculum, magnopere presentem  Petrum primum defensorum sancte nostre Ecclesie nostrumque fidelem missum [c 1Kb] , ad uestram dirigentes excellentiam, quatenus desiderabilem nostra uice referat salutem; quem petimus benigne a uobis suscipi, et de uestra per eum sospitate nos certos letosque reddi, obnixe petentes, dulcissimi filii, excellentiam uestram, ut pia uestigia sequentes, imitatores efficiamini Christianorum parentum uestrorum, nempe proaui [Gent., aui nempe et p.], atque excellentissimi et a Deo instituti magni regis, genitoris uestri, et precellentissime genetricis uestre, a Deo conseruande  regine, qui uere pre omnibus regibus fideles Deo et beato Petro esse comprobantur [d 1Kb] , quorum merita in celestibus regnis fulgent. Unde et petimus misericordissimam Dei nostri longanimitatem, ut sua uos gratia protegens, euis [longeuis] et prosperis temporibus regalia sceptra 185 concedat perfruenda, dilatans terminos regni uestri, et uictorias uobis de celo tribuat, omnesque aduersarios uestris prosternat uestigiis, et sicut terrenum, ita et celeste regnum uobis per infinita secula tribuat possidendum. Bene ualete.





XXIX. ITEM EXEMPLAR EPISTOLAE AD DOMNUM PIPPINUM REGEM PER WITMARUM ET GERBERTUM ABBATES ET HUGBALDUM DIRECTAE, In qua continentur gratiarum laudes pro exaltatione sancte Dei Ecclesie, et postulans ut semper in id decertare debeat [e 1Kb] .



ARGUMENTUM.---Duabus acceptis epistolis, una per primicerium defensorum Petrum redeuntem, altera postmodum per missos regios Widmarum et Gerbertum abbates, atque Hugbaldum uir. ill., gratias agit de missis iuxta petita ad se directis. Interim eosdem cum Langobardis de rebus Ecclesie egisse; at preter aliquot peculia reddita, de finibus ciuitatum suarum et patrimoniis inuasis nichil actum; omnia se auditurum ore missorum suorum; nam suos ipse missos cum regiis ad Desiderium legabat pro iisdem patrimoniis, nesciebatque quis exitus futurus esset.

 Domno [f 1Kb] excellentissimo filio, et nostro spiritali compatri Pippino regi Francorum et patricio Romanorum, Paulus papa.

Dum tam maxima nobis dilectionis affectio erga uestram a Deo inspiratam [Lamb., institutam] excellentiam insistit, ob hoc, sicut terra sitiens imbriferam desiderat inundationem, ita quoque uestre prosperitatis cupimus 186 addiscere nuntia, et de uestris profectibus gratulari [g 1Kb] , in hoc quippe nostri cordis est deuotio exsultandi, dum nimirum salus  uestra nostra existit securitas. Interea duarum epistolarum series, quas uestra direxit excellentia, cum magno suscepimus amore; unam quidem primitus per Petrum primum defensorem missum nostrum, et aliam per presentes fidelissimos uestros missos Widmarum [L., Witmarum] scilicet et Gerbertum abbates, atque Hugbaldum uirum illustrem [a 1Kb] , quarum paginam indagantes, mox liquido cuncta in eis exarata didicimus; immensas protinus de nostro referentes laudes, qui nos de uestra annuit sospitate gratulari.

In ipsis denique uestris relationibus solitam [L., solita] nobis a Deo illustrate mentis uestre constantia protulit spei fiduciam, in id quod impensius innotuistis atque sedulo ex operibus demonstratis,  uos totis uiribus [L., nisibus] pro exaltatione sancte Dei Ecclesie et fidei orthodoxe defensione esse decertaturos, et in ea uos fidei pollicitatione permansuros quam beato Petro, principi apostolorum, nostroque predecessori domino et germano beatissimo Stephano pape spopondistis. Unde et in nostra fixi caritatis connexione, ideo iuxta id quod petendo direximus, prefatos ad nos uestros uidemini direxisse missos; qui apud Langobardorum imminerent regem, pro diuersis sancte Dei Ecclesie causis ac iustitiis, et in nostro assisterent solatio [b 1Kb] ; pro quo innumerabiles uobis referimus gratiarum actiones, quia uere, sicut benignus rex, amator spiritalis matris uestre, sancte Dei Ecclesie agere, Christianissime fili et spiritalis compater,  semper 187 studes, et profecto erit tibi Dominus et in presenti et in futura [Lamb., futuro] dignus retributor.

Nos itaque, excellentissime et a Deo protecte fili et spiritalis compater, firmi in uestre caritatis dilectione permanemus. Nec est ulla rerum aut temporum qualitas, que nos a uestra caritate possit separare, quia tu uere noster, post Deum, constas esse defensor et auxiliator.

Prefati denique missi uestri, in nostri presentia, cum Langobardorum missis, nec non est Pentapolensium ac singularum nostrarum ciuitatum hominibus  assistentes, comprobatio coram eis facta est de habitis inter utrasque partes aliquibus iustitiis, uidelicet de peculiis [c 1Kb] inter partes restitutis. Nam de finibus ciuitatum nostrarum et patrimoniis beati Petri, ab eisdem Langobardis retentis atque inuasis, nichil usque hactenus [L., G., add. recepimus]; etiam ea que primitus reddiderant, denuo inuaserunt. Unde constitit ut nostri ac singularum nostrarum ciuitatum missi ad Desiderium Langobardorum regem cum uestris progredi debeant missis, ut in eorum atque predicti regis presentia pro eisdem finibus ac patrimoniis, comprobatio fiat, nobisque omnia iuxta pactionem restituantur; et nescimus quid ex hoc proueniendum sit; attamen per prefatos uestros missos, rei agnoscere potestis meritum.

 Quapropter quesumus a Deo protectam excellentiam uestram ut ita disponere iubeat, ut plenarias de omnibus recipere ualeamus iustitias, quatenus idem beatus Petrus, princeps apostolorum, pro cuius restituendis luminariis decertatis, firmissimus uobis sit auxiliator ac optimus remunerator. Nam pro certo agnoscat excellentissima Christianitas uestra, quia si nobis prefati ciuitatum nostrarum ab eisdem Langobardis inuasi fines atque patrimonia reddita non fuerint, etiam ea que primitus reddiderunt inuadere insidiabuntur [d 1Kb] , 188 quapropter obnixe petimus Christianitatem uestram, ut uestra [e 1Kb] solita dispositione exaltatio sancte Dei Ecclesie, et istius a uobis redempte, cum Dei uirtute,  prouincie salus proficiat, et ea omnia que uestri missi sibimet a uestra precellentia iniuncta habuerunt, nobis liquidius referentes, ad singula eis responsum reddidimus, et de omnibus eos informauimus que uestre excellentie referre debeant, nostrasque petitiones uestris studeant intimare auribus.

His itaque premissis, Dei nostri omnipotentis exoramus clementiam, ut sua uos fouere annuat gratia, et presenti temporali regno in longo senio [f 1Kb] cum prosperitate corporis et salute anime perfrui concedat; una cum dulcissima coniuge uestra excellentissima  regina filia et spiritali nostra commatre, atque precellentissimis uestris natis; et celestia quoque uobis per infinita tribuat premiorum gaudia possidenda. Incolumem excellentiam uestram gratia superna custodiat.





XXX. 189 ITEM EPISTOLA EIUSDEM PAPAE AD DOMNUM CAROLUM ET CAROLOMANNUM REGES DIRECTA, In qua continentur gratiarum actiones, et de litteris ab eis directis, et ut cum domino genitore eorum, semper pro defensione sancte Dei Ecclesie decertare debeant [a 1Kb] .


ARGUMENTUM.---Carolo et Carolomanno, qui per eumdem primicerium responderant, se fine tenus uite  catholicam fidem et Ecclesiam propugnaturos, uberrimas agit gratias, repetens ut genitoris uestigiis semper inhereant.

Domnis [b 1Kb] excellentissimis filiis Carolo et Carolomanno regibus Francorum et patriciis Romanorum, Paulus papa.

Quanto decoris nitore regalis glorie fastigium ornetis, ex hoc utique omnibus patenter datur intelligi, dum nimirum, sicut preclaro genere orti, piis operibus ac dignis uidemini illustrari moribus. Unde unam quidem huius diuini muneris gratiam possidetis ex genere, et alia fruimini ex opere; et nec mirum, si tantis infulis glorie nobilitas uestra pollet, dum profecto scriptum est: Generatio rectorum benedicetur . Glorificamus enim atque conlaudamus  Dei nostri clementiam, qui tantam uobis Spiritus sancti gratiam contulit, iam nempe predestinatos uos habuit, antequam de materno prodiretis utero, quoniam quos presciuit, et predestinauit; quos predestinauit, hos uocauit; et quos uocauit, illos et magnificauit . uere enim magnificauit Dominus misericordiam suam super uos, et in reges per suum apostolum beatum Petrum uos ungens, defensores sancte sue Ecclesie atque fidei orthodoxe constituit [c 1Kb] , ut participes, in hoc 190 bono opere, uestri Christianissimi efficiamini genitoris, pro quo digna uobis erit in celestibus regnis cum eo concessa remuneratio, et cum omni eritis sanctorum computati collegio.

Interea reuersus ad nos Petrus primus defensorum,  missus noster, detulit nobis quas direxistis litteras, quibus relectis, magna cor nostrum repletum est letitia.  Per has quippe innotuistis, excellentissimi atque precellentissimi filii, uos semper in amore beati Petri et spiritalis matris uestre sancte Dei Ecclesie atque nostro esse permansuros, et uiriliter decertaturos pro ipsius sancte Dei Ecclesie atque fidei orthodoxe defensione; et quidem nobis, boni precellentissimi reges, de uestra firma huiuscemodi constantia omnino confidendum est, magnam, post Deum, in uobis habentes spem. Sed omnipotens Dominus, qui diues est in misericordiis, ad perfectam uos perducat etatem, tribuens uobis fortitudinem brachii sui, atque uictores uos super omnes barbaras efficiat nationes; dilatans regni uestri terminos atque de uestro preclaro semine super regale solium potentie uestre usque in finem seculi sedere permittat,  pro eterna sancte sue Ecclesie uniuersali exaltatione et fidei orthodoxe defensione.

Sed peto, excellentissimi filii, ut imitatores uestri Christianissimi genitoris efficiamini, eiusque Deo placita sequentes uestigia, ut sicut ipse operibus omnibus gentibus demonstrauit, ita quoque et uos bonum quod cepistis opus perficere studeatis, et uiriliter cum eo decertare, quatenus amplissima sancte Dei Ecclesie procuretur exaltatio, dum uestro auxilio beatus Petrus receperit iustitias suas [d 1Kb] , dignamque ex hoc coram Deo et angelis eius, eodem principe apostolorum beato Petro interueniente, celestium premiorum recipiatis remunerationem, et uestri nominis memoria [e 1Kb] laudabilis 191 maneat in seculum seculi diuulgata. Deus autem omnipotens, qui  cuncta ex nichilo sue potentie uerbo firmauit, suis uos diuinis adherere faciens mandatis, uestra in beneplacito suo dirigat studia, tribuatque uobis prudentie industriam, qualiter regni culmen gubernare ualeatis, atque aduersantium gentium nationes uetris subiiciat pedibus; et sicut in presenti uita regalem uobis concessit dignitatem, ita quoque et celestia uobis conferat premiorum gaudia [f 1Kb] .





XXXI. ITEM EPISTOLA EIUSDEM PAPAE AD DOMNUM PIPPINUM REGEM DIRECTA, De monacho quodam Acosma [Lamb., a Cosma] ab Alexandrino patriarcha directo [g 1Kb] .


 ARGUMENTUM.---Post missorum discessum, a Cosma patriarcha Alexandrino uenerunt littere Romam  Africano nauigio de orthodoxa fide contra Grecam impietatem uindicata. Has maximo catholice religionis defensori gratas futuras pontifex mittit.

Domno [a 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Quia Spiritus sancti gratia preueniente, cor benigne eximietatis uestre amor Dei inflammauit, profecto constat, a Deo seruate precellentissime rex, piis te profectibus adherere, et dum tantam in uobis cumulatam gratiam conspicimus, omnino nobis et omnibus Christianis fiducie materia de uobis admissa est, quod ea que ad cultum Dei et uere fidei orthodoxe obseruantiam respiciunt, toto mentis conatu uos esse operaturos conspicimus.

 Inter hec uero, sublimissime fili et spiritalis compater, si quid ad nos peruenerit, libentissime, sicut orthodoxo regi et defensori 192 fidei Christiane significamus. Innotescimus quippe, iam absolutis uestris missis, coniunxisse ad nos nauigium a partibus Africe, in quo quidam monachus Acosma [Lamb., Cosmas] ab Alexandrino patriarcha [b 2Kb] cum litteris directus aduenit, quarum instar prefulgide excellentie uestre misimus intuendum, ut ea que nobis pro integritate fidei ab Orientalibus presulibus et ceteris nationibus diriguntur [c 1Kb] , agnoscatis, et letetur cor uestrum in huiuscemodi eorum affectu quem in  mandatis Dei habere uidentur: quia dum pie considerationis studio mens uestra intenta existit, nimirum oppido gaudere uos credimus, si ea uobis que pro integritate fidei pertinent, innotescimus [d 1Kb] : sed ipsa sancta orthodoxa, quam uenerando colitis, fides, uos et in presenti uita longeuiter cum uictoria foueat, et eterna cum sanctis tribuat gaudia possidenda. Incolumem excellentiam uestram gratia superna custodiat.





XXXII. 193 EXEMPLAR PRAECEPTI QUOD FUIT FACTUM A PAULO, SANCTAE RECORDATIONIS PONTIFICE SANCTAE ROMANAE ECCLESIAE ET UNIuERSALI PAPA [e 1Kb] .


 ARGUMENTUM.---Monasterium sancti Siluestri in monte Soracte cum aliis tribus ei subiacentibus concedit Pippino per litteras apostolicas, quas uocant bullam, anterioribus sancti Zacarie, queis Carolomanno permittebatur, cassatis, si reperte usquam fuerint. Subiacentia monasteria sunt sanctorum Stephani, Andree et uictoris.

[f 1Kb] Paulus episcopus seruus seruorum Dei precellentissimo filio Pippino regi Francorum et patricio Romanorum, et per eum uenerabili monasterio beati Siluestri confessoris Christi atque pontificis, et [Al., uel] cuncte monachorum congregationi, nam [quin] et in posterum illic consistentium in perpetuum [g 2Kb] .

 Salubri prouidentia, quidquid uenerabilium locorum requirit utilitas, illis nimirum committendum credimus esse personis quibus diuine illustrationis gratia diffusa, ea que pertinent ad laudem Redemptoris nostri et ad maximum redintegrationis statum sanctorum locorum pertinere monstratur [Lamb., monstrantur], totis conatibus perficere nituntur. Et quoniam constat precelsa eximietas uestra a nobis petisse monasterium scilicet beati Syluestri pontificis atque confessoris, situm in 194 [a 1Kb] monte Serapt [Lamb., Serapte], [b 2Kb] nec non et alia illi tria subiacentia monasteria, sancti scilicet primi martyris Stephani, et beati Andree apostoli, atque uictoris [c 1Kb] , uniuersis rebus et possessionibus, locis etiam et diuersis presidiis, uel omnibus eis generaliter pertinentibus,  in integrum, ecce precelse excellentie uestre uoluntati annuentes, per huius precepti seriem, nostrum monasterium beati Siluestri, cum predictis aliis ei subiacentibus monasteriis, id est, beati Stephani atque beatorum Andree et uictoris, cum omnibus eis generaliter et in integro pertinentibus, a presenti quinta decima indictione [d 1Kb] , et in perpetuum, pro sustentatione peregrinorum et alimoniis fratrum nostrorum, Christi pauperum, atque monachorum, illic nunc et in posterum spiritalem uitam degentium [e 1Kb] , firma stabilitate uobis concedimus, et per uos in prefato uenerabili monasterio hanc nostram apostolicam exarationis preceptionem perenniter permanendam, concedimus atque largimur; quatenus uestro studio ea que ad laudem Redemptoris  nostri et meliorem statum predictorum uenerabilium monasteriorum pertinere 195 noscuntur, in omnibus, Deo auspice, pro eterna excellentie uestre memoria et maxima remunerationis mercede nichilominus proficiant, decernentes.

Itaque si quo tempore preceptum illud, quod a  sancte recordationis predecessore nostro, beatissimo domino Zacaria papa: quod Carlomanno, germano nostro [Lamb., uestro], de eodem monasterio emissum est [f 1Kb] , uel aliud quodlibet de ipsis prefatis monasteriis munimen, ubi repertum fuerit, causam inanem atque uacuam esse nullam in se habentem firmitatem; statuentes interea et hac apostolica censura diuini iudicii obtestatione, et anathematis interdictione hec que ad laudem Dei dinoscimur constituisse, pro sustentatione peregrinorum, ut dictum est, et cuncte monachorum illic consistentis congregationis stabilitate, in perpetuo permanere illibata:





XXXIII. 196 ITEM EPISTOLA EIUSDEM PAPAE AD DOMNUM REGEM PIPPINUM PRO DEFENSIONE SANCTAE DEI ECCLESIAE DIRECTAE, In qua continentur gratiarum actiones et uberrime benedictiones pro integritatis orthodoxe fidei obseruationem [obseruatione] [g 1Kb] .



ARGUMENTUM.---Monitus a Pippino, ut Desiderii amicitiam colat, nichil tum reposuerat: respondet nunc se id facturum, dummodo ille seruet que Pippino eidem, et Ecclesie promiserat. Sibi interim cum eo conuenisse, ut Rauenne simul essent pro Ecclesie rebus aliquot componendis, et agendo de ratione obsistendi Grecis, qui semper moliebantur quomodo eam ciuitatem recuperarent. Quid consilii captum erit postea scripturum.

Domno excellentisimo filio et nostro spiritali compatri Pippino regi Francorum et patricio Romanorum,  Paulus papa.

Dum tanto uestre sublimissime excellentie beneficio, et impenso opitulationis adminiculo, sancta spiritalis mater et peculiaris uestra uniuersalis Dei Ecclesia dinoscitur releuata, que humana lingua sufficere ualeat ad huius benigne uestre operationis merita  gratiarum referre actiones? Et licet in hoc humane considerationis capacitas rependere nequeat, uerumtamen ille qui potens est, omnipotens et inuisibilis Dominus Deus noster, cuius ordinatione uestra regalis potentia confirmata consistit, interuentionibus sacri principis apostolorum beati Petri, dignam uobis remunerationem in presenti uita et in futura beatitudine retribuet, presertim dum et fortissimus sancte orthodoxe fidei, et uenerabilium Patrum pie traditionis defensor esse uideris, excellentissime fili et spiritalis compater, et ob hec ipsa que ueneranter colis et defendere studes, orthodoxam fidem semper habebis adiutricem; 197 et profecto celestis tibi contra aduersantium cuneos administrabitur uictoria.

 Interea quoniam magno affectu circa uestram a Deo protectam eximiam excellentiam feruescimus, debitum uisitationis et salutationis nauiter procurauimus sublimitati uestre persoluere, eximie fili et spiritalis compater, hoc interea uestram meminisse uolumus excellentiam, nuper nobis direxisse, quatenus in pacis dilectione cum Desiderio Langobardorum rege conuersare studeamus, quod quidem si ipse excellentissimus [Lamb., exc. uir] in uera dilectione et fide quam uestre excellentie et sancte Dei Romane Ecclesie spopondit, permanserit, utique nos in caritate firma, et stabili pace cum eo permansuri erimus [a 1Kb] , obseruantes illud Dominice preceptionis documentum: Beati pacifici, quoniam filii Dei uocabuntur .

 Hoc itaque innotescimus Christianissime eximietati uestre, eo quod conuenit inter nos, et eumdem Langobardorum regem, ut pariter nos in Rauennantium [Rauennatium] urbe presentare studeamus ad perficiendas quasdam utilitates spiritalis matris uestre sancte nostre Ecclesie, et pertractandum pro Grecorum malitia, qui quotidie imminent in ipsam Rauennatem ingredi ciuitatem [b 1Kb] . Dumque pariter presentati, quidquid locuti fuerimus uel rei exegerit meritum, excellentissime et a Deo protecte eximietati uestre innotescemus. Orantes de reliquo diuinam clementiam ut ad perfectam exaltationem sancte Dei Ecclesie et orthodoxe fidei defensionem, 198 de [c 1Kb] euis et prosperis temporibus [d 1Kb] excellentissimam Christianitatem uestram, in solio regalis  potentie, cum dulcissima coniuge, excellentissima  regina, spiritali nostra commatre, atque amantissimis natis conseruare et protegere dignetur, tribuens uobis eterna celestis patrie gaudia possidenda. Incolumem excellentiam uestram gratia superna custodiat.





XXXIu. ITEM EPISTOLA EIUSDEM PAPAE AD DOMNUM [PIPPINUM] REGEM PRO DEFENSIONE SANCTAE DEI ECCLESIAE DIRECTA, Et de conlocutione cum Desiderio rege in urbe Rauenna.


Domno [e 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

 Dum tanto uestre sublimissime excellentie beneficio, et impenso opitulationis adminiculo sancta spiritalis mater et peculiaris uestra uniuersalis Dei Ecclesia dinoscitur releuata, que humana lingua sufficere ualeat ad huius bona uestre operationis, merita gratiarum referre actiones? Et licet in hoc humane considerationis capacitas rependere nequeat, uerumtamen ille qui [Lamb. om. qui] potens est omnipotens et inuisibilis Dominus Deus noster, cuius ordinatione uestra regalis potentia confirmata consistit, interuentionibus sacris principis apostolorum beati Petri, dignam uobis remunerationem in presenti uita [Lamb. add. et futura] beatitudine retribuet: presertim 199 dum et fortissimus sue orthodoxe fidei, et uenerabilium Patrum pie traditionis  defensor esse uideris, excellentissime fili et spiritalis compater, et ob hoc ipsam, quam ueneranter colis et defendere studes orthodoxam fidem, semper habebis adiutricem, et profecto celestis tibi contra aduersantium cuneos administrabitur uictoria.

Interea quia magno amoris affectu circa uestram a Deo protectam eximiam excellentiam feruescimus, debitum uisitationis et salutationis gnauiter procurauimus sublimitati uestre persoluere, eximie fili et spiritalis compater. Hoc interea uestram meminisse uolumus excellentiam, nuper nobis direxisse, quatenus in pacis dilectione cum Desiderio Langobardorum rege conuersari studeamus. Quod quidem si ipse excellentissimus uir in uera dilectione et fide  quam uestre excellentie et sancte Dei Romane Ecclesie spopondit, permanserit, utique et nos in caritate  firma et stabili pace cum eo permansuri erimus, obseruantes illud Dominice preceptionis documentum: Beati pacifici, quoniam filii Dei uocabuntur . Hoc itaque innotescimus Christianissime eximietati uestre, eo quod conuenit inter nos et eumdem Langobardorum regem, ut pariter nos in Rauennatium urbe presentare studeamus ad perficiendas quasdam utilitates spiritalis matris uestre sancte nostre Ecclesie, et pertractandum pro Grecorum malitia, qui quotidie imminent in ipsam Rauennam ingredi ciuitatem. Dumque pariter presentati quidquid collocuti fuerimus, uel rei exegerit meritum, excellentissime et a Deo protecte eximietati uestre innotescemus. Orantes de reliquo diuinam clementiam ut ad perfectam exaltationem sancte  Dei Ecclesie et orthodoxe fidei defensionem, euis et prosperis temporibus excellentissimam Christianitatem uestram in solio regalis potentie, cum dulcissima coniuge, excellentissima regina, spiritali nostra commatre, atque amantissimis natis conseruare et protegere dignetur, tribuens uobis et eterna celestis patrie gaudia possidenda. Incolumem excellentiam uestram gratia superna custodiat.





XXXu. 200 ITEM EPISTOLA AD DOMNUM PIPPINUM REGEM PER HARIBERTUM ABBATEM, ET DODONEM COMITEM DIRECTA, In qua continentur uberrime benedictiones et gratiarum laudes de firmo atque incommutabili pollicitationis uerbo, et magna perseuerantia in perficiendis causis apostolicis. [a 1Kb]



ARGUMENTUM.---Pippini litteris, quibus firmitatem et constantiam suam erga orthodoxam fidem et Ecclesiam testabatur, uberrimis laudibus respondet per regios missos Haribertum abbatem et Dodonem comitem, quibus rex plura commiserat secreto referenda, singulisque secretum pariter responsum reddit, sociis additis missis suis Ioanne subdiacono et abbate, ac Petro primo defensore.

Domno [b 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Explere uerbis nequeo, et penitus sermonum copia  nequaquam complecti ualeo, excellentissime et reuera pre cunctis regibus Christianissime atque orthodoxe regum, quantum uestris meritis atque piis operationum studiis intima cordis nostri affectio congratulatur, dum profecto uestro certaminis presidio et laborioso conamine sancta catholica et apostolica uniuersalis mater uestra spiritalis Dei Ecclesia, atque orthodoxa Christianorum fides, ab emulorum impugnationibus erepte consistunt; et ex hoc indesinenter ab omni populo Christiano, Redemptori nostro Domino Deo, ob tantum uestrum adhibitum beneficii adminiculum, referuntur laudes. Unde merito, Christianissime fili et spiritalis compater, cum egregio illo ac precipuo Dauid rege et eximio prophetarum in celestibus regnis participem te esse  omnium fidelium mentes opinantur, quia sicut honorum infulis, ita quoque 201 et operibus eum cequare Christianitas tua, ut ipsa rei operatio demonstrat, dinoscitur. Ille enim, erepta ab allophylis [c 1Kb] arca Domini, cum hymnis et canticis spiritalibus, ac psalterii modulatione exsultans iocundabatur. Tu quoque fundamentum et caput omnium Christianorum sanctam Romanam redimens Ecclesiam, et uniuersum ei subiacentem populum [d 1Kb] gaudens atque letus omnipotenti Domino Deo nostro offerre satagis, cuius tam pii operis perfectionem adhibere benignitas tua anhelat, de quo iam repositam sibi in celestibus arcibus premiorum credat consequi remunerationem.

Properantes siquidem ad uos presentes solertissimi  uiri, Haribertus scilicet abbas et Dodo comes excellentie uestre fidelissimi missi [e 1Kb] , detulerunt nobis mellifluas et nimis desiderabiles syllabas a uestra preclara Christianitate directas, in quibus sollicite nos de uestro firmo atque incommutabili pollicitationis uerbo, et magne perseuerantie constantia, quam in apostolicis perficiendis causis gerere uidemini, certos reddere studuistis; quod quidem nos firmi et omnino freti in uestro benigno proposito, existimamus fine tenus uos permansuros, atque perfectius operaturos id quod beato Petro apostolorum principi et predecessori Domino et germano nostro beatissimo Stephano pape polliciti estis [f 1Kb] .

 Interea ferebatur et hoc in eisdem uestris apicibus, quia id quod et presentes de parte uestra uelle habuistis nos debere cognosci, scriptis nequaquam propalare maluistis, sed informatis de 202 singulis causarum meritis, prefatis uestris missis, que nostris deberent innotescere auribus, et ita, iuxta ut a uobis precepta sunt, egerunt, quod quidem nos de singulis, que nobis affati sunt, liquidius eos informauimus, qualiter nostram uitam a Deo institute regali uestre potentie enarrare debeant [a 1Kb] , sed et presentes nostros missos, id est, Ioannem subdiaconum et abbatem, atque Petrum primum defensorem, cum eis pariter ad uestra regalia direximus uestigia [Grets., fastigia], quos petimus benigne solite a uobis suscipi, et quidquid uobis ex nostra informatione enarrauerint,  eis in omnibus credere iubeatis, ut perfecta liberatio atque exaltatio sancte Dei Ecclesie et fidei orthodoxe proficiat, et merito repositam uobis in celo consequamini mercedis coronam.

Deus autem omnipotens, qui in excelsis habitat et humilia respicit, qui palmo uniuersum mundum concludit, in cuius manu omnia regnorum iura consistunt, sua uos protegat gratia, et e celo uobis tribuat uictorias, subiiciens uestro regali culmini omnes aduersantes nationes, euisque ac prosperis temporibus regni gubernacula faciat possidere, cum excellentissima filia et nostra spiritali commatre, benignissima regina, dulcissima uestra coniuge, atque amantissimis natis Carolo et Carolomanno, excellentissimis regibus, et nobilissima atque excellentissima Gisila,  nostra spiritali filia, et uitam eternam per infinita uobis tribuat secula possidendam. Incolumem excellentiam uestram gratia superna custodiat.





XXXuI. 203 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, De Simeone uel monacho [Lamb., monachis] Remedii episc. [b 1Kb] .


ARGUMENTUM.---Georgio primicerio cantorum uita  functo, Simeon secundicerius, qui monachos Remigii Rothom. archiep. canendi artem edocebat, ex Francia Romam accersitus erat, primicerii officio functurus. Pippinus Paulum monet, egre id tulisse fratrem suum: at hic respondet se quod necessario fecerat reparaturum, nam monachos Remigii perfecte erudiendos primicerio ipsi traderet.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Cum caritatis amor, quem erga uestram a Deo illustratam insignem gerimus excellentiam, nostro enucleatius uigeat cordi, cure idcirco nostre existit, excellentissime regum, uestre gnauiter et preclare totis obtemperare nisibus uoluntati, presertim dum et amplissimo uestre excellentie presidio releuati,  et, post Deum ab insidiatorum uideamur seuitia erepti [c 1Kb] ; et ideo quoties nobis relationum uestrarum apices perferuntur, gratuito acceptantes animo, confestimque, quod eorum textus eloquitur, effectui satagimus mancipandum. Unde susceptis in presenti a Deo protecte excellentie uestre syllabis, nempe relectis [Lamb., relictis] protinus, cuncta que ferebantur in illis libenter adimpleuimus; in eis siquidem comperimus exaratum quod presentes Deo amabilis Remedii [d 1Kb] , germani uestri, monachos, Simeonis schole cantorum priori contradere deberemus, ad instruendum eos in psalmodie modulatione, [Al., psalmodii modulationem], quam ab eo apprehendere, tempore quo illic in uestris regiminibus exstitit, 204 nequiuerant. Pro quo ualde ipsum uestrum asseritis  germanum tristem effectum in eo quod non eius perfecte instruxisset monachos.

Et quidem, benignissime rex, satis facimus Christianitati tue, que nisi Georgius, qui eidem schole prefuit, de hac migrasset luce, nequaquam eumdem Simeonem a uestri germani seruitio abstrahere [Lamb., abstollere] niteremur; sed defuncto prefato Georgio, et in eius idem Simeon, ut pote sequens illius [e 3Kb] , accedens locum, ideo pro doctrina schole eum ad nos accersiuimus, nam absit a nobis ut  quippiam quod uobis uestrisque fidelibus onerosum existit, peragamus quoquomodo. Potius autem, ut prefatum est, in uestre caritatis dilectione firmi permanentes, libentissime, in quantum uirtus suppetit, uoluntati uestre obtemperandum decertamus.

Propter quod et prefatos uestri germani monachos, sepe dicto contradimus Simeon, eosque optime collocantes, solerti industria eamdem psalmodie modulationem instrui precepimus et crebro in eadem, donec perfecte eruditi efficiantur [a 2Kb] , pro amplissima 205 uestre excellentie atque nobilissima [Lamb., nobilissimi] germani uestri dilectione, ecclesiastice doctrine cantilenas [L. et G., cantilena] disposuimus efficaci cura permanere, optantes de reliquo excellentiam uestram euis ac prosperis temporibus in Domino  ualere, et regni perfrui sceptro, atque triumphales de hostibus, intercedente beato Petro, consequi uictorias. Incolumem excellentiam uestram gratia superna custodiat.





XXXuII. 206 ITEM EPISTOLA EIUSDEM PAPAE, AD DOMNUM PIPPINUM REGEM, In qua continentur gratiarum actiones, et de sanitate ipsius, seu Caroli [Lamb. add. et Carlomanni], et de Marino, presbytero, atque de Rauenna, qualiter contra eamdem mala machinantur consilia [b 1Kb] .


ARGUMENTUM.---Regiis litteris officiosis par responsum: res Ecclesie, suimet ac populi sibi commissi saluas esse Dei omnipotentis gratia et eius opera: calumniatos sibi, qui se dixisse opem defuturam a Francis mentiti erant: uitaturum se semper eius  aduersarios, adhesurum illius amicis: de missis tam regiis quam pontificiis Constantinopolim profectis se nichil nouisse propter seuam asperitatem hiemis: restitutum Marinum in pristinum honorem presb. card. gaudet, at se nullum cum eo litterarum commercium habuisse, eumque regio arbitrio omnino committere. Litteras mittit Rauenna acceptas, ubi res parum tranquille erant ab emulis, qui nullum lapidem non mouebant ut amissa reciperent. Denique illum obtestatur ut ceptum opus perficiat et Ecclesiam ab insidiis liberet.

 Domno [c 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Eximie et a Deo protecte excellentie uestre, harum deferente portitore, destinatos apices omni plenos dulcedine ac amore, quos cum magno uenerationis affectu acceptantes, liquidius cuncta in eis inserta agnouimus: inter hec quippe, excellentissime fili [L. et Gent., e. bone fili], uestra nobis precelsa innotuit benignitas, qualiter, diuina Dei nostri fauente misericordia, sani atque sospites et illesi existentes sitis, simul cum excellentissimis natis uestris, spiritalibus nostris filiis Carolo et Carolomanno, magnis regibus, atque domna Bertrada regina dulcissima spiritali [Grets., d. coniuge uestra et sp.] 207 commatre  nostra, nec non et Gisila nobilissima nostra filia. Quibus agnitis, magnas ac innumerabiles polorum arbitro ac Regi regum Domino Deo nostro retulimus laudes, quoniam, iuxta id quod anhelantius optantes desideramus, uestram addiscere meruimus sospitatem; pro quo Dominum Deum nostrum sedulis deprecationibus imploramus, qui nos per multorum curricula annorum de uestra integra sospitate faciat exsultare, quod uestra salus nostra est exsultatio, et uestra prosperitas nostrum procul dubio existit gaudium.

Et hoc in uestris regalibus apicibus continebatur ascriptum, quatenus uobis innotescentes significaremus, si circa sanctam Dei Ecclesiam, atque nostram  mediocritatem, uel populi nobis commissi [Lamb., populum . . . commissum] salus aut integritas profligaretur [d 1Kb] . Nam et de hoc magnas et innumerabiles gratias Deo omnipotenti et uestre excellentie referimus, quia sicut reuera, Christianissime et uere Dei cultor, Ecclesiam Dei et populum uestra excellentia uisitare non piget, sed hoc non nostris meritis, sed diuina proueniente misericordia, agitur, dum omnia prospera circa [Lamb., erga] sanctam Dei Ecclesiam atque nostram mediocritatem, uel nobis commissum  populum existunt, pro quo Deum celi, penitus omnium bonorum largitorem, rogabimus, uobis [Lamb., r. qui u.] pro hoc precipuo ac pio opere sit retributor, ob tantam benignitatem et sollicitudinem, quam circa sanctam Dei catholicam et apostolicam Ecclesiam uel eius familiarem [Grets., peculiarem] populum habere dinoscimini.

Sed et hoc in ipsis uestris relationum apicibus continebatur, per uestros uobis fuisse nuntiatum legatos, quod a quibusdam malignis et mendacium proferentibus, in istis partibus diuulgatum esset quia, si aliqua nobis necessitas eueniret, nullum nobis auxilium prebere uolueritis [a 1Kb] . De quo nefario dicto nequaquam 208 nobis fuit aut est hesitatio, quia, diuina faciente misericordia, magnam in uobis,  post Deum, spem et fiduciam habemus, agnoscentes quod, Deo propitio, nullum de quacunque parte erit [Lamb., sit] impedimentum uobis defensionem atque auxilium sancte Dei Ecclesie uel eius peculiaris populi impertiendi, iuxta id quod beato Petro apostolo, per beate memorie predecessorem, domnum et germanum nostrum, ob remedium anime uestre et ueniam delictorum uestrorum, pollicentes spopondistis, quod in perpetuis temporibus, Domino annuente, firmum ac robustum credimus permanere.

At uero, unde nobis Christianissima uestra direxit excellentia, quod si quis e uestris aduersariis [b 2Kb] aut contemptoribus ad nos uenerit, nullo modo cum eis nos aut in eorum societate misceri, absit a nobis ut  hanc rem faciamus, dum profecto uestri inimici sancte Dei Ecclesie et nostri existunt; quapropter testatur ueritas, quia ubi uestros amicos agnouerimus, tanquam amicos et fideles sancte Dei Ecclesie oblectare et amplecti cupimus; et ubi uestros inimicos  inuenerimus, ueraciter tanquam inimicos sancte Dei Ecclesie et nostros proprios, ita eos respuimus atque persequimur, quia uestri amici sancte Dei Ecclesie et nostri existunt, et hi qui inimicitias contra uos machinantur, profecto inimici sancte Dei Ecclesie et nostri esse comprobantur.

De missis uero uestris ac nostris, quia ad regiam urbem simul properauerunt, de quibus petiit nos uestra preclara excellentia sibimet a nobis significari si quid ex eis addiscere potuimus, cognoscat uestra a Deo protecta eximietas quod in his diebus 209 nichil ab ipsis cognoscere potuimus, dum profecto uobis incognitum non est, quod per tam seua huius [c 2Kb] hiemalis temporis asperitate, nullus de illis partibus adueniens nobis annuntiauit qualiter circa  eos agatur, et ideo ad presens ignoramus quid uobis de eis ueraciter significemus.

At uero de Marino presbytero, scripsit nobis Christianissima excellentia uestra quod demum in pristino esset constitutus honore, secundum qualiter uobis postulantes direximus, nos quidem testem Deum proferimus, quod pro nulla alia re pro eo uobis direximus, nisi propter lacrymas et quotidianas lamentationes, quas eius genitrix effundere non cessat, que et orbata lumine existit, et ideo uobis direximus, ut apud uos eum absoluere debuissetis, quia nichil de eo uobis fuit aut est, sed nec nobis, nisi tantummodo de eius iniqua malitia, quam contra sanctam Dei Ecclesiam, maligna atque peruersa motus audacia, agere presumpsit. Sed de hoc,  sicut per anteriores nostras litteras excellentie uestre direximus, in uestro sit arbitrio uel potestate quid de eodem disponere uolueritis. Nulla nobis de eo cura est, nisi, ut prediximus, qualiter uestra fuerit uoluntas, ita de eo disponere debeatis [d 1Kb] . At uero  nobis direxit excellentia [Lamb. add. uestra], ut uobis intimare debeamus, si nobis idem Marinus suas direxit litteras, de quo, teste ueritate, dicimus: nunquam 210 nobis suas direxit litteras ex eo, quando illuc apud uestram excellentiam properatus est. Nam nullo modo uobis uetare [Lamb., uelare] habuimus, si factum fuisset.

Interea nempe ea que a fidelibus sancte Dei Ecclesie, et nostris, id est, de partibus Rauenne ad nos peruenerunt, aptum prospeximus uestre excellentie intimanda, eo quod emuli sancte Dei Ecclesie et nostri, atque uestre excellentie, die noctuque non desinant pertractare, qualiter nos sibi Deo contrario preualere ac superare possint. Tamen et ea ipsa scripta, que exinde suscepimus, infra  has nostras litteras excellentie uestre direximus; quatenus rei meritum addiscentes, agnoscatis quod illi a suo maligno proposito et solita nequitia nequaquam desistunt: pro quo, Christianissime bone fili et spiritalis compater, enixius elaborare atque decertare iubeas, quatenus bonum opus quod cepisti per te compleatur, et ut sancta Dei Ecclesia et eius peculiaris populus perfectam habeat liberationem, et securi ab inimicorum insidiis permaneant [a 1Kb] .

De reliquo uero petimus diuinam Dei nostri misericordiam, ut uos per multorum annorum curricula in solio regni uestri conseruare dignetur, una cum excellentissimis uestris natis, nostrisque spiritalibus filiis, Carolo et Carolomanno, regibus Francorum et patriciis Romanorum, nec non domna Bertrada  excellentissima regina spiritali nostra commatre, uestra coniuge, simulque et Gisila nobilissima puella, nostra spiritali filia, ad exaltationem et defensionem sancte Dei Ecclesie, simulque et eius peculiaris populi, optantes diu uestre prosperitatis gaudia addiscere, atque immensam pro uobis diuinam implorare clementiam. Incolumem excellentiam uestram gratia superna custodiat.





XXXuIII. 211 ITEM EPISTOLA EIUSDEM PAPAE, AD DOMNUM REGEM PIPPINUM, PER FLAuINUM CAPELLANUM, ET IOANNEM SUBDIACONUM ET ABBATEM, ATQUE PAMPHILUM DEFENSOREM REGIONARIUM SANCTAE ECCLESIAE DIRECTA, In qua continentur gratiarum actiones de ipsis missis, qualiter, una cum missis imperialibus honorifice suscepti sunt, et cetera [b 1Kb] .



ARGUMENTUM.---Multis capitibus regie epistole a suis missis Ioanne subdiacono ac Pamphilo defensore cum Flauino misso regio redeuntibus allate respondet. Primo, imperiales missos coram pontificiis auditos, quibuscum de catholica fide et traditione disputarunt, quam rem missi etiam retulerant tanti esse, ut factum a Deo uno compensari possit. Deinde, ad imperiales litteras, et Pippini responsum  progrediens, hoc summopere laudat; illas subleste fidei damnat. Tertio, Synesium alterum ex missis imperialibus detentum, Anthimo cum regiis missis redire Constantinopolim iusso, probat. Quarto, nullis blanditiis aut mundi thesauris eum remoueri posse a promissis diuo Petro et Stephano factis, longo experimento iam se nouisse affirmat. Quinto,  se ait mittere suum signum ab eo petitum per Flauinum regium missum. Sexto, se transacto mense Maio ad eum legasse suos missos Philippum presbyterum et Ursum pro Tassilone eius sororis filio, qui in gratiam auunculi redire auebat; sed suspicioso a Desiderio prohibitos Ticino in Franciam discedere. Denique, doli plenas esse litteras imperiales  monstrat Christophori primicerii uiri integerrimi exemplo, qui proditionis insimulabatur.

Domno [c 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Cum regalis potentie culmen plus fidei uirtute quam bellatorum armis uideatur presidio et fortitudine circumtegi, quid mirum, excellentissime et uere  orthodoxe regum, si studiorum 212 uestrorum conatus, ad protegendum [Lamb., Gent., profligandum] Dei institutionem ac fidei Christianorum censuram, impensius imminere non desistat, et ob hoc et celestis uobis uictoria datur, et prospera a redemptore nostro, credite, precellentie uestre fore largitura. Remeantibus siquidem ad nos missis nostris, quos ad uestram preclaram excellentiam directos habuimus, Ioanne uidelicet subdiacono et abbate, atque [d 1Kb] Pamphilo defesore regionario spiritalis matris uestre, sancte nostre Ecclesie, una cum uestro misso Flagitio cappellano, attulerunt nobis honorabiles et nimis desiderabilis [Lamb., desiderabiles] Christianitatis tue litteras, quas cum nimio iucunditatis gaudio suscipientes ac relegentes, protinus  earum assertio, tanquam suauitatis flagrantia nos afficiens ac salutaris prouidentie fomento medens letos effecit.

Porro, Christianissime rex, amantissime fili et spiritalis compater, innotuit benignitas uestra, qualiter nostri ac imperatoris missi [a 1Kb] a uobis suscepti sunt, et quemadmodum illis de singulis que preclaro culmini uestro affati sunt, respondere studuistis, eos, pro amore fautoris uestri beati Petri, nequaquam suscipi aut illis responderi acquiescentes absque nostrorum missorum presentia; sed et ipsi nostri legati ea ipsa nobis retulerunt. Unde licet nos ob tantam cordis uestri sinceram affluentiam, quam erga spiritalem matrem uestram Dei Ecclesiam et nostram fragilitatem habere uidemini, digna rependere  non ualemus, est tamen protector uester Dominus Deus noster, qui uos regnare iussit, et sanctam suam Ecclesiam ad defendendum uobis commisit, qui dignam premiorum in presenti ac futura uita, precellentie uestre rependere potest remunerationem.

213 Itaque et litteras quas uobis, simulationis ac illusionis causa, ipsi imperiales missi attulerunt, nobisque a uobis directas suscipientes, earum agnouimus seriem, et omnino in hoc benignitatis uestre pia consideratio, exsultationis letitiam nobis intulit, quia uere constat non pro humano fauore, sed pro Dei timore, ita uos peregisse, sed et ea que prefati nostri missi cum imperialibus missis de obseruatione fidei orthodoxe et pia patrum traditione, in uestri  presentia disputantes altercati sunt, nobis liquidius per eadem uestra scripta innotuistis, simulque et exemplar litterarum, quas prefato imperatori direxistis, responsionis quippe modum et solutionem petitionum, de his que ab eo uobis intimata sunt, nobis dirigere a Deo illustrata excellentia uestra annuit: uerum etiam et quemadmodum eisdem imperialibus missis responsum reddidistis, et unum ex eis Anthi [Grets., Anthymum] nempe spatarium cum uestris missis regiam direxistis urbem, et alium, uidelicet Synesium eunuchum, apud uos detinuistis, simili modo nobis minutius intimastis; agnitisque omnibus a uobis pro exaltatione sancte Dei Ecclesie et fidei orthodoxe defensione peractis [b 1Kb] , letati sumus gaudio magno, et ita nobis placabilia existunt,  sicut certe, non hoc humano consilio, sed Dei prouidentie intuitu uos talia egisse ac respondisse ambiguum  non est. uere enim, domine rex, fili Christianissime et spiritalis compater, spiritus Dei intimi cordis tui illustrat piam considerationem, et qui Spiritus sancti gratia redundat, non aliis nisi que spiritalia sunt exuberat, quoniam cor potentie uestre in manu Dei consistens, in suo procul dubio illud inclinat beneplacito.

Direxistis siquidem nobis per eadem uestra scripta significantes, quod nulla suasionum blandimenta uel promissionum copia uos 214 possit auellere ab amore et fidei promissione, quam beato Petro, principi apostolorum, et eius uicario, predecessori et germano nostro sancte recordationis domno Stephano pape, polliciti estis, sed in ea ipsa uos caritate et sponsionis fide fine tenus fore permansuros;  et quidem nos, precellentissime regum, experimento comperimus et operibus comprobauimus, uos firma atque robustissima constantia, in ea ipsa sponsione [Ms., uos] in finem permanere, et in uobis confidimus, quod si uniuersi mundi thesaurorum copia in conspectu uestro offeratur ac tribuatur, nullo modo in aliam partem uestram firmam et a Deo impulsam mentem declinare inflectereque ualebit: quoniam uos omnipotentes Dominus, pre cunctis regibus seculi, elegit et in uobis complacuit, ut uestro certamine sancta uniuersalis Dei Romana Ecclesia, et caput omnium Ecclesiarum, ac firmamentum fidei Christiane ab impugnatorum insidiis liberata exstitisset, et illud quod a constitutione seculi Dominus per uos perfici decreuit, ecce mirabiliter operatum  est.

Unde magnam post Deum in uestro regali culmine spei fiduciam habemus, quod perfectius ipsa sancta Dei Ecclesia, atque hec miserrima et afflicta prouinciola [c 1Kb] a perfidia inimicorum liberetur, quia antiquus humani generis hostis non desinit inimicorum corda pulsare, ut suas iaculentur solite insidias; sed, bone orthodoxe rex, tuo solito certaminis presidio, eorum cum Dei uirtute stude confringere malitiam, ut sancta Dei Ecclesia et populus eius peculiaris perfectius ab inimicorum seuitia liberetur, et merito suffragiis apostolorum circumsepti, mercedis uobis in celo repositam coronam consequi mereamini. Direximus itaque excellentie uestre, iuxta ut intimastis, signum nostrum per presentem missum  uestrum.

215 Interea et hoc innotescimus Christianitati  uestre, quod iam sepius nos petisse dignoscitur Tassilo Bauariorum dux, ut nostros missos ad uestram preclaram excellentiam dirigi annuissemus, ut ea inter uos prouenirent que pacis sunt. Unde nos data occasione libentissime nostros missos, id est, Philippum dilectum filium nostrum presbyterum, atque Ursum nostrum etiam fidelem, ad uestri presentiam uisi sumus direxisse, transacto Maio mense [a 1Kb] , eo uidelicet modo, ut qualiter uestra fuisset uoluntas, ita peragere debuissetis; et properantibus ipsis nostris missis usque Ticinum, aduersa suspicione arreptus Desiderius Langobardorum rex, minime eos permisit ad uestram a Deo conseruatam excellentiam pertransire, tamen et easdem litteras, quas uobis dirigebamus, infra hec nostra scripta Christianitati  uestre transmisimus. Itaque et hoc a Deo protecte Christianitati uestre aptum duximus intimandum: quod relectis imperialibus litteris, uobisque defertis [delatis] per prefatos Antispatarium [Lamb., Antinum spatarium] et Synesium eunuchum, quas nobis ob earum seriem intuendam, pro amore beati Petri fautoris uestri, dirigere dignati estis [b 1Kb] , reperimus in eis annexum, quod uestri ac nostri homines, qui ipsas imperiales syllabas, que uobis nobisque directe sunt uel diriguntur, interpretantur non iuxta ut ibidem exaratum est, sed aliud pro alio false interpretari audent; et missi, qui inter partes properant, non sicut illis iniungitur, sed acceptilationis premio corrupti, alia pro aliis deferunt, et in hoc perpendat uestra excellentia, quanta est inimicorum malitia: dum  contra animas eorum, non que ueritatis sunt, 216 sed per hanc occasionis uersutiam iniqua proferunt mendacia in id, quod nec suis nec uestris ac nostris credant missis. Dum et uos satisfacti estis de uestris hominibus, simili modo et nos de nostris, quod nullo modo hoc agere penitus presumant.

Satisfaciat omnipotens Deus, qui cordi ac renum scrutator est, mellifluum cor excellentie uestre, quod nequaquam nostrum quispiam, ut ipsi asserunt, talia agere perpetrauit, sed in hoc uehementer idem imperator irascitur, et occasionis uersutias adhibet, pro eo quod nequaquam siluimus ei predicandum ob constitutionem sanctarum imaginum et fidei orthodoxe integritatem. Nam illud in ipsis suis apicibus asserunt, quod dilectus filius noster Christophorus  primicerius et consiliarius, sine nostra auctoritate nobis quasi ignorantibus, suggestiones illas, quas sepius ei direximus, fecisset, et alias pro aliis eius ac uestris missis relegisset, et in hoc testem et iudicem proferimus Deum quod ita nequaquam est. Nihil enim ipse noster consiliarius extra nostram uoluntatem aliquando egit uel agere presumpsit, quoniam nostri predecessoris ac germani, domini Stephani pape, simul et noster sincerus atque probatissimus fidelis exstitit, et in omnibus existit, et satisfacti sumus de eius immaculata fide et firma cordis constantia, et ob hoc credimus, illud quod nobis false profertur non improperium, sed brauii corona nobis a Deo computatur, et idcirco utrisque nobis Dominus adiutor est, et non timebimus quid nobis faciat  homo. Habebimus enim, post Deum, et clypeum protectionis et arma uirtutis, uestram a Deo illustratam preclaram excellentiam. At uero Christianitas uestra suos iubeat inquirere missos, et in omnibus uos satisfaciatis; quoniam mendacium contra nos idem adseruit imperator, eo quod eam direximus suggestionem, eis relegentes pariter cum ipsis, que direximus et confirmauimus, et eius exemplar a nobis uobis directum apud uos haberi uidemini [c 1Kb] .

217 His premissis, flexis poplitibus, una cum uniuersa plebe Dei, polorum celorum opificem Dominum Deum uerum [d 1Kb] exoramus, ut uobis presentis uite longeuitatem cum magna de hostibus uictoria concedat, et eterna gaudia tam excellentie uestre quamque Christianissime regine, filie et spiritali nostre  commatri, amantissime uestre coniugi, atque dulcissimis natis excellentissimis Carolo et Carolomanno regibus Francorum et patriciis Romanorum, largiri dignetur. Incolumem excellentiam uestram gratia superna custodiat.





XXXIX. 218 ITEM EPISTOLA EIUSDEM PAPAE, AD DOMNUM PIPPINUM REGEM DIRECTA, In qua continentur, quod sex patricii cum trecentis nauibus, et stolo de Sicilia in [Lamb. om. in] partibus Rome, uel Francie properant, et de iustitiis sancte Dei Ecclesie, quas Desiderius coram missis suis facere promisit, quia nichil exinde, sicut pollicitus fuit, adimpleuit [e 1Kb] .


ARGUMENTUM.---Adnectit suis litteris alias, queis  nuntiabatur sex patricios, cum trecentis nauigiis et classe Sicula Romam uersus, inde in Franciam profecturos. Preterea illum admonet conuenisse inter se et Desiderium coram regiis missis de rebus inuicem restituendis; sed uersutum regem rem ceptam procrastinare, ac mala interim et depredationes in Romanorum finibus fieri, quin etiam comminatorias sibi misisse, quas item adnectit. Consuetam eius protectionem exposcit. Coniberto eius uasso multa enarranda committit. Orat ut duos missos leget, qui solatio sint Romanis, alterum Ticinum, qui rege audito in Franciam redeat.

Domno [a 1Kb] excellentissimo filio et nostro spiritali compatri Pippino Francorum regi et patricio Romanorum, Paulus papa [b 1Kb]

A Deo institute precellentie uestre his nostris apostolicis syllabis, bone potentissime rex, fili excellentissime  et spiritalis compater, sicut nostro, post Deum, liberatori ea, que ad agnitionem nostram de diuersis adueniunt partibus summopere innotescere studemus. Agnoscat siquidem eximietas uestra, 219 intimasse nobis quosdam sincerissimos fideles, spiritalis matris uestre, sancte nostre Ecclesie: quod sex patricii, deferentes secum trecenta nauigia, simulque et Siciliensem stolum [classem], in hanc Romanorum urbem absoluti a regia urbe [Constantinopoli], ad nos properant. Quid ii uelint agere, aut pro qua diriguntur causa, rei ueritatem ignoramus; hoc tantum nobis nuntiatum est, quod ad nos progredi, et ad uestram summe laudabilem precellentiam in Franciam ingredi sunt dispositi, easdemque nobis destinatas litteras, infra hec nostra scripta,  uestre excellentie direximus intuendas [c 1Kb] .

Itaque et hoc conseruande eximietati uestre innotescimus, quod quemadmodum in presentia missuum [Lamb., missorum] uestrorum constitit cum Desiderio Langobardorum rege, ut nostras Romanorum iustitias ex omnibus Langobardorum ciuitatibus plenius primitus acciperemus [Teng., reciperemus], et ita postmodum ad uicem ex omnibus nostris ciuitatibus integras Langobardis faceremus iustitias, freti in huiuscemodi eius pollicitatione, quam in presentia predictorum missuum uestrorum exhibuit, nostros missos direximus ad easdem recipiendas faciendasque iustitias. Ipse uero uarias adhibens occasionum uersutias, nequaquam nobis primitus, ut constitit, plenarias de omnibus suis ciuitatibus facere  uoluit quas exquirimus iustitias, et ita demum suas  in integro ex omnibus nostris ciuitatibus recipere, sed singillatim tantummodo de una ciuitate facere et de alia recipere maluit, uolens per hoc dilationem inferre, ne pars nostra [Lamb., Gent., uestra] Romanorum propriam consequatur iustitiam; et ecce nostri missi nichil impetrantes ad nos sine effectu reuersi sunt [d 1Kb] , et plures depredationes [Gent., deprecationes] ex tunc, atque multa et inaudita 220 mala in nostris immittit finibus. Unde ecce suas confestim direxit litteras, per quas, confidens in sua ferocitate, Deum, pre oculis non habens, nec beatum principem apostolorum Petrum metuens, comminationes nobis direxit, et inania detractionum uerba pertulit [Lamb., Gent., protulit], quas et de presenti infra hanc nostram exarationis seriem uestro prefulgido et a Deo  instituto culmini direximus, ut earum precelsa eximietas uestra agnoscens textum, consideret quanta sit eius malitia et elationis cordis superbia, in id, quod contra beatum Petrum et uestram regalem potentiam se erigens, malitias nobis comminatur inferre [e 1Kb] .

Sed nos spem nostram, post Deum, sicut inexpugnabilem murum, firmissimam, in uestram a Deo corroboratam excellentiam habemus, pro quo flexo poplite te petimus, et per nos etiam beatus Petrus, apostolorum princeps, uestram aggreditur eximiam precellentiam, quatenus inspiratus ab omnipotente Deo, qui uos sancte sue Ecclesie defensorem ac liberatorem constituit, salutem nostram amplissime procurare, et contra omnium nostrorum inimicorum  ferocitatem et arrogantiam solitus auxiliator et protector noster existere iubeas, Christianissime et spiritalis compater, quatenus lucratissimum premium a redemptore nostro Domino Deo, intercedente beato Petro apostolorum principe, consequi mereamini, et sicut terrenum, et ita celeste regnum cum sanctis et electis Dei per infinita secula consequi mereamini

De omnibus uero subtili enarratione, presenti Coniberto, uestro fidelissimo uasso iniunximus cuncta liquidius uestre regali potentie suggerere, sed et hoc obnixe postulamus benignam excellentiam uestram, ut missos uestros aptos, quales uobis placuerint, ad nos dirigere debeatis, qui in nostro inueniantur esse auxilio, unus tamen ex eis usque Ticinum properare debeat, ut dum cum Desiderio rege locutus  fuerit, quidquid eis in responsis 221 reddiderit,  uestre excellentie renuntiet, reliqui uero duo cum uestro disposito et ordinatione, apud nos coniungere festinent, ut in nostro, ut dictum est, consistant auxilio [a 1Kb] . Incolumem excellentiam uestram gratia superna custodiat.





XL. ITEM EPISTOLA PAULI, SANCTAE RECORDATIONIS ROMANI ANTISTITIS, PER ANDREAM ET GUNDRICUM MISSA, In qua continentur gratiarum actiones et postulationes, uolendo adiutorium obtinere contra Langobardos [b 1Kb] .


ARGUMENTUM.---Respondet litteris, quas Andreas et Gundericus missi regii attulerant. Laudata eius constantia pro catholica fide et ecclesia uindicandis,  nullam fidem habendam ait Desiderio inuasiones nouas neganti; nam preterito anno monitus de damnis illatis Senogalliensis ciuitatis finibus et in Campania, comminatorias sibi monenti miserat, quas ipse adnexuerat suis litteris. Propterea et regios missos se petiisse, qui aduenientes mendacem esse Desiderium deprehenderant. Se accepisse mensam altaris ab eo iampridem dono datam sancto Petro et Stephano, ac delatam a regiis missis in sacram confessionem se consecrasse, sacrum in ea fecisse, nullo tempore inde amouendam sanxisse, Georgium et Petrum in Francia detinendi facultatem permittit. Missos multa coram enarrasse, quibus ipse singillatim reposuerat, que coram referrent.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa, cum maximo honorificentie conatu, et dilectionis affectu.

 Quas preclara excellentia uestra misit litteras, afferentibus Andrea 222 et Gunderico [c 1Kb] solertissimis uiris, Christianitatis uestre missis, acceptantes suscepimus litteras, quibus solita gratulatione [Lamb. add. et] letitia relegentes, et mente et corde oppido sumus letati, dum per eas optata nobis desideria, affectio et letitia, multum de uestra prosperitate nobis compertum est, Deo omnipotenti immensas referentes grates, qui nos, iuxta ut crebro optamus, de uestra inmensa sospitate letos reddere annuit; nichil enim nobis dulcius, nichil suauius in hac uita exstitit, quam uestre incolumitatis gaudia assidue prosperis relationibus addiscere, dum nimirum prosperitatis uestre letitia, sancte Dei Ecclesie exultatio [exaltatio], et omnium orthodoxorum exstitit uberrima  defensio, et eis denique a uobis directis syllabis, nos certos, et in omnibus reddidistis uos paratos adesse in adiutorium et defensionem sancte Dei Ecclesie, in quibus necessitas ingruerit, atque in ea  uos fide et dilectione firmiter esse permansuros cum beato Petro apostolorum principe, atque beatissime recordationis domno et germano meo Stephano sanctissimo papa; solliciti estis omnia adimpleri et inuiolabiliter conseruari affirmantes, que eidem Dei apostolo polliciti et ob ueniam delictorum uestrorum confessi estis; quod quidem nos, dum cor excellentie uestre in manu Dei est, et diuina benedictione sancte unctionis gratia, per apostolum eius et regni celorum clauigerum beatum Petrum in regem, excellentissime atque precellentissime rex, esse dignoscitur unctus, magna nobis id est confidendi spes, quod in ea ipsa caritate et dilectione, atque promissione quam celestis regni ianitori spondere studuistis, uos firmiter esse permansurum, dum et procul  dubio, et per litteras et uestros sedulo destinatos missos nobis confidendi materia conferetis.

Unde et nos firmiter in uestra caritate et dilectione cunctis diebus uite nostre erimus permansuri, et nullus nos poterit per 223 quamlibet temporum interruptionem a uestro amore et caritate, atque dilectione, quem [que in] medio nostrum annexa est, separare; pro quo obnixis deprecationibus queso et coram terribili futuro iudicio excellentiam uestram coniurans deprecor, ut iuxta quod ex uestro mellifluo ore prolata et beato Petro promissa sunt, firma constantia permanere iubeatis, respuentes inimicorum sancte Dei Ecclesie et fidei orthodoxe impugnationum impias suasiones et inanes promissiones, et Deo magis et beato Petro semper placere  procurate, qui uobis presentis regni gubernacula tribuit: quatenus et temporalis regie potestatis, uel culmen largiri dignatus est, celestia quoque uobis regna perenniter tribuat possidenda, et immensas de hostibus apostolorum principis suffragiis largiri dignetur uictorias.

De eo uero, quod innotuit excellentia uestra, uobis Aderio [Lamb. a Desiderio] Langobardorum rege esse insinuatum, nullam malitiam uel inuasionem a Langobardis in nostris partibus fuisse illatas, omnino credat nobis beniuola excellentia uestra, non ueridice in hoc uobis direxistis; etenim, benignissime fili et spiritalis noster compater, Christianissime rex, dum tante ab eisdem Langobardis deuastationes in nostris finibus ac ciuitatibus facte fuissent, et a nobis  ex hoc admonitus fuisset, comminationis sue ad nos direxit litteras, quas necessitate coacti, infra nostras apostolicas litteras hoc preterito anno uestre excellentie direximus intuendas [d 1Kb] hostiliter  quippe in ciuitate nostra Synogaliensi per gentes, ferro et igne, que extra eamdem ciuitatem consistebant, deuastauerunt XX, plurimam exinde auferentes predam, aliquantos ibidem interfecerunt homines. Similiter et in partes Campanie, id est, castro nostro, quod uocatur. ualentis [a 1Kb] , hostiliter inruentes, talia, 224 sicut pagane gentes, egerunt, de quibus usque hactenus nequaquam iustitiam ab eis recipere ualuimus. Et ideo excellentie uestre direximus, ut uestrum annuissetis dirigere missum [b 1Kb] , quatenus eius presentia inter partes iustitie peruenissent, ut non ex hoc aliqua a nostra uel Langobardorum parte ad easdem perueniendum iustitias dilatio perueniret.

Unde pro uestra amplissima satisfactione ad probationem fecimus, in presentia predictorum uestrorum  fidelium missorum, cum iam dictis Langobardorum regis missis, et satisfacti sunt uestri missi de tantis iniquitatibus, et cognouerunt uestram [Lamb. nostram] ueritatem, et eorum mendacium; et ob hoc non possumus tantas ab eis nobis illatas malitias tacere, sed necesse nobis uestro regali culmini, utpote post Deum huius prouincie liberatori, cuncta innotescere, quo per uos omnis istius prouincie a uobis redempte populus, ad suam pertingere ualeat iustitiam.

Interea, precellentissime ac benignissime rex, Christianissime fili et spiritalis compater, suscepimus et mensam illam, quam olim sancte recordationis domino et germano nostro beatissimo Stephano pape, et per eum beato Petro apostolo obtulistis; quam et cum hymnis et canticis spiritalibus Litanie laudes solemniter  Deo referentes, infra aulam ipsius principis apostolorum introduximus, quamque uestri missi in sacram confessionem super corpus scilicet eiusdem celorum regni ianitoris ex uestri persona obtulerunt; quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti, paterna anime uestre remunerationem [Lamb., pro eterna . . . remuneratione], et regni 225 uestri stabilitate offeruimus, decernentes apostolica censura sub anathematis interpositione nulli unquam licere, eam ab Ecclesia beati Petri alienare, et ecce memoriale uestrum in eadem  apostolica aula fulgens permanet in eternum [c 1Kb] , cuius remunerationem uos credite a iusto retributore Domino Deo et beato apostolorum principe Petro in celestibus regnis adepturum.

De Regio [d 1Kb] itaque et Petro quod innotuistis omnino agnouimus, sed hoc in uestre uoluntatis arbitrio relaxamus, ut qualiter uobis placuerit, ita ex eis agatis, siue illis [Lamb., illic] apud uos eos detinendo, siue etiam ad nos absoluendo, quoniam omnino [Lamb. Gent. omnia], que uobis placita sunt, et nobis omnino congrua et prospera esse uidentur. Prefati denique missi uestri, omnia que a uobis iniuncta exstiterunt, liquidius nobis retulerunt, de quibus ad singula responsum reddimus, eosque de cunctis informatos ad uos enarrandum absoluimus,  perficientes et causam predicti Andree, ut eius fuit uoluntas et uestra exstitit preceptio.

Omnipotens autem Dominus, qui diues est in misericordiis, sue extensionis brachio uos continua defensione protegat, et omnes aduersarios ac rebelles [e 1Kb] uestris regalibus subiiciat uestigiis, tribuens longeuiter ac salubriter, una cum excellentissima filia et spiritali nostra commatre benignissima regina, et amantissimis natis Carolo et Carolomanno, excellentissimis regibus et patriciis Romanorum, atque Gisila nobilissima, regni gubernacula possidenda, et eterna premiorum gaudia cum Sanctis et electis perfruenda. Incolumem excellentiam uestram gratia superna custodiat.





XLI. 226 ITEM EPISTOLA EIUSDEM PAPAE, AD DOMNUM PIPPINUM REGEM, PER WULFARDUM ET SOCIOS EIUS DIRECTA, In qua continentur uberrime laudes, et de missis apostolicis, uel Grecorum in Francia morantibus, seu de Georgio [Centur., Gregorio episc.] et Petro [f 1Kb] .



ARGUMENTUM.---Redeuntibus ex Francia Petro notario regionario et Ioanne mansionario diui Petri, missis apostolicis, cum Wulfhardo, et sociis missis regiis attulerunt litteras regie firmitatis testes in catholice fidei et Ecclesie defensione nullis  blanditiis aut muneribus labefactate. Quibus publice lectis, omnibusque pre gaudio exsultantibus, Paulus suo et omnium nomine dat litteras letitie et amoris plenas erga regem, Francosque omnes. Probat, per eum detineri missos apostolicos et Grecos, qui cum suis Constantinopoli reuersi erant, quoad in synodo decerneretur responsio ad duo capita de orthodoxa fide et de donatione facta sancte sedi. Georgium episcopum et Petrum presbyterum quos secum retinere cupiebat, iamdudum concessisse per Andream, et modo iterum concedere ipsius arbitrio: ita tamen ut de episcopatu Georgii et de Ecclesia Petro commissa quid agendum rescribat, ne diutius rectore careant. Se contra retinere Wulfardum et socium eius, quia Desiderius preterito autumno Rome degens condixerat de rebus inuicem per missos restituendis: de Beneuentanis ac Tuscie iam factum, fieri nunc de Spoletanis, ac de aliis factum iri. In embolo  gratias agit pro admonito Desiderio de restituendis patrimoniis per Neapolitanos et Caietanos, et de danda licentia electis ueniendi Romam pro consecratione.

Domno [a 1Kb] excellentissimo filio et nostro spiritali compatri Pippino Francorum regi et patricio Romanorum, Paulus papa.

uotiua cordis nostri desideria et intimi pectoris affectum, ut uestre excellentie beneficiorum suffragia sancte Dei Ecclesie uota proferentes, optabilem nimisque amabilem salutem precelse Christianitati uestre, atque excellentissime et nostre benignissime 227 filie et commatri, optime regine, simulque amantissimis ac preclaris uestris nostrisque in Christo amabilibus filiis, Carolo et Carlomanno, excellentissimis regibus Francorum et patriciis Romanorum,  nec non et omnibus reuerentissimis fratribus nostris ac dilectissimis nobis episcopis, presbyteris, etiam religiosis abbatibus, simulque et cunctis optimatibus, iudicibus, ducibus uidelicet et comitibus, nec non et uniuerso a Christo protecti Francorum regni populo uobis subiacentibus, destinamus perennem salutem, persistentes etiam una nobiscum, et in osculo caritatis uos amplectentes, uniuersi sanctissimi fratres nostri episcopi, presbyteri etiam, et cunctus sancte et spiritalis matris uestre Romane Ecclesie clericorum ordo, et procerum, optimatum, et uniuersi Romani magni uel minoris congregatio sedulis interuentionibus pro uita et incolumitatis uestre letitia, celitusque uobis concedendis  uictoriis, diuinam nobiscum deprecantes clementiam. Et uere debitum uobis est, excellentissime fili, nosterque post Deum defensor ac liberator, solite  honorificentie affectum persoluere, et impensius salutationis uerba promere, et ea que ad regni uestri immensam exultationis [exaltationis] laudem, et anime uestre salutem respiciunt, amplissime prolatari [Lamb., profligari].

Igitur, regressis nostris missis, quos ad uestre regalis clementie uestigia destinatos habuimus, Petro scilicet notario regionario sancte nostre Ecclesie et Ioanne mansionario confessionis basilice fautoris uestri, beati Petri [b 2Kb] , coniungentibus etiam et 228 uestris missis, [c 1Kb] Wulhardo nempe, eiusque sociis; protulerunt nobis honorandas nimisque desiderandas syllabas precellentie uestre, quas cum in conuentu fratrum consacerdotumque meorum, et cleri atque cuncti laicorum ordinis cetu legissemus, nostri ac  uestri missi, ea sibimet a uobis iniuncta, de uestra immutabilis mentis constantia et puritatis integritate, quam pro spe sancte Dei Ecclesie et fidei orthodoxe habere uidemini, retulissent: illico nimio gaudio repleti, eleuatis ad ethera oculis, extensis que palmis, immensas omnipotenti Deo nostro et uestre excellentie tulimus grates; angelicam illam pro uestris meritis diuine eius potentie canentes laudem: Gloria in excelsis Deo, et in terra pax hominibus bone uoluntatis . Neque enim, bone rex, aliter mentes fidelium credere poterant, quam quod in earum [d 1Kb] ex operibus cernentes comperimus a uobis peractum, qui pro [Lamb., pio] intuitu humanas suasiones et inanes promissiones respuentes,  nichil amori et certamini, quod erga beatum Petrum geritis, preponere maluistis, sed omnia terrena lucra, uelut lutum quod pedibus conculcatur, reputantes, ei uos placere, eiusque mandatis totis nisibus obtemperare uestre imminet cure; et idcirco, ecce, bone rex, et precelse fili, et spiritalis compater, thesaurizasti tibi thesauros infinitos in sidereis arcibus, ubi erugo non preualet, nec tinea ea que iustis tribuenda sunt consumi possunt, dum ita mirabiliter precelse excellentie uestre opera rutilant, quis de uobis quoquomodo ambigere possit, dum ea que beato Petro polliciti, et ob ueniam uestrorum concedere studuistis delictorum, illibato eius iure perenniter permanenda conseruare satagitis, et uestris a uobis et a Deo conseruandis magnis  exhortationibus committitis; et ideo nobis nimis, uel cuncto populo nostro, confidendum est in huiuscemodi pio proposito immutabilis 229 constantia  mentis, uos uestrasque soboles et uniuersum regnum Francorum firmiter esse permansuros; quoniam, iuxta ut nobis excellentia uestra innotuit, scimus cui credimus et certi sumus.

De nostra itaque puritate et dilectione, quam erga uos et cunctum a Deo protectum regnum Francorum habere dignoscimur, credimus iam uos plenissime esse satisfactos, pro quo et ampliori certificatione Deum celi testem proferentes, in ea nos caritatis dilectione, quam sancte recordationis domno et germano nostro, beatissimo Stephano papa, et per eum cum omnibus successoribus pontificibus, uos uestreque soboles, et cuncta uestra proles, atque uniuersum regnum Francorum usque in finem seculi conseruare spopondistis, et nos  etiam atque nostros successores pontifices confitemur esse permansuros pro exaltatione sancte Dei Ecclesie et fidei orthodoxe defensione. Nulla nos rerum qualitas ab eadem caritatis confirmatione potens poterit separare.

Direxit itaque nobis excellentie uestre Christianitas, significans de missis nostris uestrisque, atque Grecorum, qui a regia urbe reuersi sunt, eos apud uos esse detentos interim, quod aggregatis uestris sacerdotibus atque optimatibus coniicere seu perpetrare ualeatis quid de his que uobis directa sunt respondendum sit; et quidem nobis hac de re aliter confidendum non est a uobis responderi, nisi que ad exaltationem sacrosancte spiritalis matris uestre Romane Ecclesie, caput  omnium Ecclesiarum Dei atque orthodoxe fidei pertinere noscuntur; et quia quod semel beato Petro et pro eterne uite retributione obtulistis, nulla uos deberet ratione, ab eius iure et potestate separare; scimus enim, quod nulla apud uos suasionis fabulatio preualet, dum diuina uerba et apostolica documenta firmiter in uestro corde retinetis adnexa [a 3Kb] .  Et ecce sicut nobis per uestras litteras, 230 et nostros uestrosque missos maximam confidendi materiam intulistis, prestolamur letabunda hac de re nuntia a uobis suscipi, et solite de uestro benigno mentis proposito gratulari. Et hoc precelsa Christianitas uestra per easdem suas a nobis petiit syllabas, Georgium episcopum et Petrum presbyterum in uestro permanere seruitio nos debere concedere; et quidem precellentissima uestra benignitas agnoscat nos iamdudum de hoc uestre obtemperasse uoluntati per [b 1Kb] Andream quippe religiosissimum missum uestrum, sicuti poposcitis, in exaratis destinatis apostolicis syllabis, eos uobis dignoscimur concessisse, intimantes, ut siue retinendos, siue etiam absoluendos esse uestra fuisset uoluntas, ita  de eis peragere deberetis. Unde etiam et nunc in uestro uoluntatis arbitrio relaxamus, aut qualiter uobis de eis placuerit, tam retinendos quam absoluendos faciatis; dum semel a nobis uobis concessi sunt; sed utinam ipsi placabiles in uestro possint esse seruitio! pro quo dirigite nobis, quid de episcopatu predicti 231 Georgii et de Ecclesia que prenominato Petro commissa est, peragere debeamus, ne amplius illis admonitis in nimiam neglectus incuriam deueniant.

Interea duos uestros missos, id est Wulfardum et eius socium, secundum uestram preceptionem pro utilitatibus sancte nostre Ecclesie, spiritalis matris uestre, in his partibus retinuimus. Illud preterea excellentia uestra innotuit Desiderio uos  Langobardorum regi direxisse, ut Saxulum, puerum nostrum, qui a nobis fugam arripuerat, reddere deberet. Sed agnoscat Christianitas uestra, quod etiam uos creditum et cognitum habere puto, coniunxisse [peruenisse] hoc preterito, aut tum in [Lamb., Gent., autumni] tempore [c 1Kb] eumdem Desiderium Langobardorum regem ad apostolorum limina,  causa orationis, eumdemque nostrum puerum secum deferens nobis contradidit. Cum eodem quippe rege pro iustitiis inter partes perficiendis loquente, constitit ut uestris [Lamb., Gent., nostris] eiusque missis per diuersas ciuitates progredientibus ipse preparate [Lamb., perpetrate] fuissent iustitie, et ecce, Deo propitio, de partibus Beneuentanis atque Tuscanensibus, et fecimus et ad inuicem nostras recepimus. Nam de ducatu Spoletino, nostris uel Langobardorum missis illic adhuc existentibus, ex parte iustitias fecimus ac recepimus. Sed et reliquas que remanserunt modis omnibus, plenissime inter partes facere student [a 1Kb] . In embolin [Lamb., embolo] uero direxit nobis a Deo protecta excellentia uestra, prefatum uos Desiderium admonuisse  232 reges [b 1Kb] Neapolitanos ac Caietanos constringere, ob restituenda patrimonia protectori uestro beato Petro illic Neapoli sita [c 1Kb] , et largiri [Lamb., Gent., add. licentiam] electis solite ad suscipiendam episcopalem consecrationem, ad hanc apostolicam properandi sedem. Quapropter maximas de hoc et de omnibus excellentie uestre referimus grates.

His premissis, omnipotens Dominus Deus noster sua uos continua protectione circumtegat, et ab omnibus aduersitatibus eripiat, et uestris uestigiis omnes barbaras subiiciat nationes, concedens uobis et presens regnum feliciter per multorum annorum curricula una cum amantissima coniuge et precelsis filiis perfrui, et uitam eternam cum sanctis tribuat  possidendam. Deus te incolumem custodiat, excellentissime fili.





XLII. 233 ITEM EPISTOLA EIUSDEM PAPAE AD DOMNUM PIPPINUM REGEM DIRECTA, Pro defensione sancte Dei Ecclesie, et pro monasterio quod ei concessit prope montem Serapten situm gratias magnas referendo [d 1Kb] .


ARGUMENTUM.---Acceptis regiis litteris, queis rex  suam constantiam in catholice fidei et Ecclesie defensione protestatur, et Soractense monasterium ei donat, pontifex regia facta cum factis Moysis non illiberaliter comparat: sepius se dixisse, iterumque dicere profitetur nunquam defecturum amorem suum, ut Stephani fratris nunquam defecit, erga tam pium ac liberalem regem; gratias agit de monasterio quod se adiungere ait alii a se fundato sancto Siluestri, ubi huius sacrum corpus requiescit

Domno [e 1Kb] excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum diuinas Scripturarum historias in nostro memoriali reuoluimus, et diuersorum Dei electorum merita perpendimus, et uestre diuine inspirationis  studia, in nostre mentis intuitu conferentes, nouum te gentes Moysen in his diebus refulsisse, precellentissime fili et spiritalis compater, comperimus. Ille quidem, ut Isreliticum populum ex affligentium erueret oppressionibus a diuina maiestate precepta suscepit; tu quoque, precellentissime atque eximie rex, ad liberandam sanctam uniuersalem, catholicam et apostolicam Dei Ecclesiam diuinitus es inspiratus. Per illum denique Dominus in monte Sina legis mandata eidem Hebraico populo obseruanda tradidit, et lumine eum claritatis sue illustrauit; per te quoque redemptor noster, Dei hominumque mediator, Ecclesie sue et uniuerso populo Christiano, eius pretioso redempto sanguine, 234 pacem tribuit, et eius fidei orthodoxe perfectam contulit  defensionem. Et sicut idem Moyses legislator abominationes gentium et culturam demonum exterminauit; ita et tu, Christianissime regum, hereticorum schisma et auctores impii dogmatis respuisti [f 1Kb] . Pro quo merito, diuine gratie lumine et oleo sanctificationis inter fideles reges qui olim Deo placuerunt unctus connumeratusque comprobaris. Unde libet certe Psalmigraphi  uocem et laudem excellentie uestre canere: Inuenit te Dominus, benignissime regum, fidelem sibi et precepta eius seruantem,  et ideo oleo sancto unxit te, et ecce manus eius auxiliabitur tui, et brachium ipsius confortabit te.

Nec mirum tam benignissimum regem, tanto diuino munere esse preornatum, quoniam Spiritus ubi uult, et in quibus uult, inspirat . Et profecto in eis inspirat, qui piis fulgent operibus, sicut uestra fulgere dignoscitur excellentia; nam qualiter dilectionis uestre amor erga beatum Petrum apostolorum principem, et circa nostram caritatem feruesceret, licet solite uestris apicibus atque responsalibus discurrentibus excellentissima Christianitas uestra pronuntiauerit, nunc tamen per eas quas in presenti per harum latorem misistis syllabas, amplissime nobis paternitatis uestre affectum protulistis,  significans, bone excellentissime fili et spiritalis compater, et noster post Deum defensor et liberator, firma perseuerantia in amore ipsius principis apostolorum et nostra caritate permansurum; quod quidem nos securi de uestra immutabilis uerbi pollicitatione existerimus. Scimus enim cui credidimus, et certi sumus omnia uerbis, iuxta ut asseris, perfici. Quid itaque ex hoc uestre ualebimus rependere excellentie? Aut quam uicissitudinem reddere potuerimus pro tantis beneficiorum suffragiis, que sancte Dei Ecclesie et Christianorum 235 fidei inferre precelsa eximietas uestra dignata est, dum ad referendas gratiarum laudes mens nostra die noctuque procuratur?

Admirandum mihi potius est [a 1Kb] et ualde stupendum;  quomodo oris mei loquacitas tantorum presidia beneficiorum proferre queat: uerumtamen calicem salutaris accipiam et nomen Domini inuocabo, et crebro eleuatis oculis, et palmis extensis ad ethera, diuinam pro uobis indesinenter exposcam clementiam, ut ipse super uos de throno maiestatis sue respiciat, et regni uestri fastigium foueat, atque immensas uobis de celo tribuat uictorias, et omnes barbaras gentes uestris prosternere dignetur uestigiis et terminos regalis uestre potentie dilatet. Etenim nos, fili excellentissime et spiritalis compater, testem proferimus ueritatis Deum, in cuius manu cor  excellentie uestre corrigatur [b 1Kb] , quod sicut sepius nostri recordationis dominum et germanum nostrum, sanctissimum Stephanum papam, et per eum cum sancta Dei Ecclesia confirmatum est, permanentes permanebimus, uestris obtemperantes uoluntatibus, et absit a nobis quod a uestro quoquo modo separemur amore; nulla quippe premiorum datio, nulla promissionis qualitas, nullaque blandimentorum suasio, nos, sicut sepius diximus, a uestra caritate poterit auellere; sed peto et tanquam presentaliter obsecro mellifluam excellentiam uestram, ut amplissimam iam fate spiritalis uestre matris Ecclesie exaltationem perficere, et firmissimus Christianorum fidei defensor existere iubeas, benignissime regum; quatenus ex hoc memoria nominis uestri, usque in  finem mundi, in domo Domini celebretur, et suffragiis apostolorum, et presentis uite prospera, et eterne beatitudinis uobis tribuantur gaudia.

Interea, excellentissime fili et spiritalis compater, quia inspiratus a Deo nobis monasterium illud secus montem [c 1Kb] Seraptem [Soracten] situm concedere dignatus es, magnas atque innumerabiles gratiarum 236 actiones eximie precellentie uestre referimus, sit uobis ex hoc Dominus retributor, et dignam celestium premiorum remunerationem, in eterna beatitudine concedat. Nos quidem monasterium illud ad laudem Dei et uestri memoriam, atque eternam mercedem nostro monasterio [d 2Kb] dignoscimur subdidisse; ut quia beatus Syluester, Christianorum illuminator fidei, cuius sanctum corpus in nostro monasterio  a nobis reconditum requiescit, ibidem persecutionem paganorum fugiens conuersatus est, iustum prospeximus, ut sub eius fuisset ditione, ubi ipsum reuerendum requiescit corpus [e 1Kb] . uerumtamen nos penitus, neque de hoc monasterio, neque de aliis quibuslibet causis, extra uestram uoluntatem nequaquam quippiam agere uolumus, sed ut uestra fuerit uoluntas de omnibus agere studemus. Itaque noster animus letus effectus est, et Deo omnipotenti et uestre precellentie immensas retulimus grates, in id quod nostram deprecationem a Deo inspiratus exaudire dignatus es, benignissime rex, et preceptum  regalis uestri culminis nostro monasterio dirigendum pronuntiatis, firmam eiusdem sancte mansionis procurantes, nunc et retro cunctis temporibus [a 1Kb] . Unde petimus diuinam clementiam, ut sicut uos nostrum 237 monasterium, quod ad laudem Dei constitutum est, confirmare studetis, ita uestrum regnum confirmare super omnes gentes dignetur, pro certo sciat excellentissima Christianitas uestra, quod omnes illos martyres, qui pro Christi nominis confessione suum fuderunt sanguinem, et in eodem sancto requiescunt monasterio, firmissimos apud diuinam clementiam habebitis intercessores.

De eo uero, quod innotuistis de nostra uos certos effici sospitate, nos, bone et Christianissime rex, in eo sospes fatemur esse, dum uestri corporis sospitas  et salus anime, opitulante Deo, accrescit, quia uestra salus nostra est prosperitas. His prelibatis, omnipotens rerum opifex et arbiter Deus, sua uos gratia foueat, et longeuo ac prospero senio regalis culminis sceptra, cum magna uictoria uobis, cum dulcissima uestra coniuge, precelsa filia et spiritali nostra commatre, domina Bertrada, eximia regina, et amantissimis uestris nostrisque filiis, eximiis regibus et patriciis Romanorum, domnis Carolo et Carolomanno, nec non et domna Gisila nobilissima, perfrui concedat, et celestis regni gaudia cum sanctis et electis possidenda per infinita tribuat secula. Incolumem excellentiam uestram gratia superna custodiat.





XLIII. 238 ITEM EPISTOLA EIUSDEM PAPAE, AD DOMNUM PIPPINUM REGEM PER WILHARIUM EPISCOPUM ATQUE DODONEM ET WICHARDUM DIRECTA, In qua continentur gratiarum actiones, eiusdem pape fidei constantia, ut nullus fauor aut terror ab eius amore aut caritate ullo modo possit separare [b 1Kb] .



ARGUMENTUM.---Aduenientes missi regii Wilharius episcopus, Dodo et Wichardus, non modo testantur per regias litteras Pippini firmitatem in defensione sancte Ecclesie, populique ei subiecti, sed exquirunt num omnia sint prorsus restituta diuo Petro.  Quare pontifex meritis illum laudibus ex more prosecutus, suique ac populi erga eum amicitiam fore perpetuam affirmans, uersutos falsiloquosque Langobardos fuisse ait iuxta eorum morem; missos uidisse omnia, et simul cum responsis ad ea que ore narrauerant relaturos que uiderint. Orat ut Ecclesiam ope indigentem subleuet.

Domno [c 1Kb] excellentissimo filio nostro et spiritali compatri Pippino regi Francorum et patricio Romanorum, Paulus papa.

Ad referendas gratiarum actiones preclare ac benignissime excellentie uestre ob tanta beneficii presidia sancte Dei Ecclesie, et populo romano a uobis irrogata; nullus, ut opinor, humanus sermo sufficere ualebit. Neque premia huius mundi ad horum remunerationem digna uobis possunt rependi,  uerumtamen est unus solus et uerus, in tribus [d 1Kb] substantiis [Grets., personis] consistens, Deus, qui iuxta regni gaudia et uictorie triumphum impertire ac retribuere 239 excellentie uestre potest. Interea properantibus ad nos, Wilcario scilicet reuerendissimo fratre et cepiscopo nostro, atque Dodone, et Wilchardo fidelissimis uestris missis [e 1Kb] , obtulerunt nobis mellifluos ac desideratissimos apices, a uestra destinatos Christianissima excellentia; quos intuentes protinus agnita prosperitate uestre letitie, solito exsultationis gaudio, interna pectoris nostri uiscera redundauerunt, creatorem nostrum ac redemptorem Dominum Deum continuis precibus implorantes, ut diu nos ac sedulo de uestra ampliori iucunditate, et celitus de hostibus concessis uobis  uictoriis, annuat gratulari. At uero, excellentissime fili et spiritalis compater, per easdem honorabiles uestras syllabas, certissimam nobis solite pollicitationis fiduciam contulistis, uos firma perseuerantia decertaturos fore ad defensionem sancte Dei Ecclesie, et uniuersi populi Romani, atque totius prouincie, iuxta id quod polliciti estis beato Petro et eius uicario, predecessori nostro domno et germano meo sancte recordationis Stephano pape, et in ea uos sponsionis fide permansuros; et profecto, bone Christianissime atque a Deo institute rex, magna  nobis in hoc credendi materia conferitur [confertur]. Nec enim aliter fidelium mentes estimare possunt, quam id quod crebro a uobis, pro intuitu operatum cernimus, et rei experimentum didicimus [a 1Kb] .

Sed, bone potentissime regum, ecce nunc oportunitas, ecce necessitatis dies cogunt, et tempus ingruentis meriti exigit, ut sancte Dei Ecclesie, et huic a uobis liberate prouincie solite subuenire atque succurrere quantocius Christianitas uestra satagat [b 1Kb] . 240 Nos quippe, post Deum et eius sanctam gloriosam Genetricem, atque sacratissimos ipsius apostolos, fiduciam nostram alibi non habemus, nisi in uestram preclaram excellentiam: tu enim post Deum nobis refugium, Christianissime rex, tu cum Dei brachio firma existis opitulatio, et uestri a Deo confortati regni  securitas, nostra est immensa letitia; quo tam nos quamque uniuersus noster populus istius prouincie  firmi atque immobiles in uestra caritate ac dilectione et regni uestri a Deo protecti Francorum, amoris constantia permanentes permanebimus, et nullus nos poterit humanus fauor aut terror a uestri amoris dulcedine, caritatisque affectu separare: sed una nobis erit in uestro amore uita ac mors.

Quia uero innotuistis ob hoc uos presentes direxisse  missos, ut agnoscere per eos ualuissetis utrum nobis a parte Langobardorum plenarie facte fuissent iustitie, an non [c 1Kb] , ipsi omnino cause meritum comperti sunt, et callidam uersutiam atque solite falsiloquam propositionem eorumdem uestrorum nostrorumque emulorum agnouerunt; eisque ad uos reuertentibus, Deo propitio, uestris propalabunt in auribus, eis denique de singulis, que a uobis iniuncta habuerunt, nobis referentibus, singillatim de omnibus responsum reddentes, in eorum posuimus ore que uestre excellentie suggerere debeant, effectum ex hoc a uestra adipisci optantes excellentia.

Deus autem omnipotens de throno sue maiestatis super uos regnumque uestrum, atque amantissimam coniugem, precelsam reginam, spiritalem uero commatrem  nostram, atque dulcissimos uestros quidem carnales natos, nostros autem spiritales filios, nec non et super uniuersum Francorum populum, respicere dignetur, et sui brachii dexteram super uos extendat atque uictorias uobis de celo concedat, omnesque aduersarios ante faciem uestram prosternat, et presentem uitam longo senio, et futuram beatitudinem uobis tribuat perenniter possidendam. Deus te incolumem custodiat, excellentissime fili.





241 IN PSEUDOPAPAE CONSTANTINI SEQUENTES LITTERAS MONITUM


 1. Constantini laici per uim in apostolicam sedem intrusi bine littere in Carol. Codicis calcem iure sunt reiecte. Exemplum sequerer, nisi pontificie  ordinationis historia aduersus alias aliorum opiniones, ceptusque ordo chronologicus secus faciendum persuaderent. Ad ordinationem pontificis quod spectat, Constantino Pogonato tribuunt recessum ab usurpatione illa confirmandi electionem Romani pontificis per se, uel per Exarchum, quam Iustinianus, Odoacris uestigiis insistens, in regiam Constantinopoleos inuexerat. Quare ab euo Ioannis u, qui ad Petri cathedram ascendit an. 685, nulla exspectata confirmatione, faustissimam hanc instaurate pristine libertatis epocham repetunt. At, bona cum huiusce opinionis assertorum uenia, id falsum est. Etenim quinque et quadraginta annis recentior eiusmodi libertas reuixit, sancti Gregorii III euo, cum anno 731, seu potius sequenti, sancta resp. constituta est, Greca impietate ad id cogente. Ante ea tempora ordinatio decretum Rauennam missum sequebatur. Obsequii potius quam necessitatis causa, consensionisque potius quam confirmationis exquirende gratia decretum electionis consueuisse mitti  Rauennam usque ad id temporis concedam ultro. Attamen mittebatur: nec plena ordinationis libertas obtinuit usque ad sancti Zacarie, qui Gregorio III  successit, electionem. Tum uero et dum stetit in Italia Exarchi potentia, que desiit Zacaria eodem pontifice, et post eius exitium, libera ordinatio fuit, nec decretum electionis, seu eius exemplum ad Francorum reges mittebatur, nisi ut generalem concordiam unanimitatemque inde discerent: idcirco nonnisi post consecrationem mitti consueuit.

II. Rei argumentum alio quouis luculentius suppetit ex interpontificii breuitate: quod cum desumi apud omnes constet ab emortuali die pontificis, ad ordinationem, seu consecrationem successoris, sitque omnibus in codicibus et catalogis per uacationem sedis expressum, extra aleam rem ponit. Notat Papebrochius  sex minimum hebdomades exspectari consueuisse confirmationem decreti. At post Gregorium secus fuit: quatridui tantum ab huius obitu distat Zacarie ordinatio. Die post hunc duodecimo consecratur Stephanus II 242, et Paulus eius frater interpontificio menstruo ab eo disiungitur ob natum schisma, quod  breui, ut aiebam supra, compressum fuit. Detestabilis Constantini ordinatio octaua die Paulum secuta est; nona post eius deiectionem, Stephani III consecrationi tributa est. Dies tantum octo Adrianus distat a Stephano III, et ab Adriano Leo III bidui; sic pari gressu dominatio pontificum, et eorum ordinationis libertas, per annos septuaginta octaui seculi ex Grecorum impietate pariter profecte perseuerarunt. Que postea euenerint ex concessione et liberalitate pontificum, suo loco dicam post Carolini Codicis et Leonis III aliquot epistolarum editionem, cum de diplomate Ludouici Pii sermo erit. Nunc breuiter de inuasione Constantini agendum: inde enim certa etas ac sententia eius litterarum patefient.

III. In omnibus fere codicibus Anastasii post Pauli mortem sedes uacasse dicitur annum unum et mensem unum: etenim tantumdem temporis Constantinus pontificatum inuasit. Nam Paulo ad celestem patriam euocato die 28 Iunii anno 767, inuasio  cepit, que insequenti anno desiit die 29 Iulii. Idcirco nonnulli codices, ut Freherianus alter in editionibus Fabrotti, et Blanchini, necnon Regius papyraceus ex collatione uelseri et inuasionem, et uacationem sedis perspicue legunt: »uacat sedes annum unum, mensem unum, quo Constantinus transgressor apostolice sedis inuasor exstitit.« Estque id temporis spatium adeo certum, ut iidem codices constanter habeant in uita Stephani III: »Per anni spatium, et mensem unum sedem apostolicam inuasam detinuit . . . In ipsius anni circulo, et unius mensis.« Nulla autem ratio habetur octo earum dierum, que sacrilegam inuasoris ordinationem precesserunt: imo ne nouem quidem dies, qui post illius deiectionem, antequam Stephanus consecraretur, sunt elapsi, in censum uocantur, quod rarum, quin etiam singulare est in Anastasii codicibus, qui ab unius pontificis emortuali ad alterius diem consecrationis interpontificia protrahunt. At usque adeo cure  fuit scriptori uacationis nomine pseudopontificatum illum designare, ut statim atque electus fuit die Dominica  Stephanus III dicat: »Et post omnia rite in eius electione peracta, Deo auctore pontificatus assumpsit culmen;« deinde que singulis diebus acta sunt singillatim enarret. Historiam hanc ualde necessariam, precipue ad Pippini silentium et Urbis regimen per ea tempora dignoscendum compendiario sermone amplectar fuse narratam in gestis pontificum, et in concilio eamdem ob rem celebrato per Stephanum III, anno 769, cuius fragmentum in lucem edidi anno 1735.

243 Iu. Paulus apud basilicam Doctoris gentium degens estiuo tempore graui est correptus morbo, suumque diem extremum obiit 28 Iunii 767. Quare omnibus abeuntibus ob turbas Rome excitatas, solus Stephanus presbyter cardinalis sancte Cecilie, qui ei post diuturnam uocationem successit, donec iusta peragerentur, ibi mansit. Cum Paulus decumberet,  impii homines, Toto dux olim Nepesinus, tum Rome habitans, cum tribus fratribus Passiuo, Constantino et Paschali, aliisque sociis ad omne scelus paratis, in sancti pontificis cedem conspirant. Indignitatem rei Christophorus primicerius auertit, suasque in edes conuocatis primatibus, ac scelesto illo duce, sacramento omnes adegit, a sancte sedis laudabili more non discessuros, unaque cum clero et populo diaconum aut presbyterum cardinalem electuros. Ex edibus illis discedens audiit pontificem esse mortuum. Tum uero periurus Toto Lateranense patriarchium inuasit, Constantinum fratrem laicum ui et armis intrusit, eumque continuo clericum ordinari, et adueniente die Dominico in basilica principis apostolorum consecrari fecit. Sacrilegum factum secute sunt cedes et insidie. Christophorus cum filio Sergio tum saccellario, monasticam se uitam amplexuros simulantes in monasterio Saluatoris prope Spoletum, uix necem euasere. Eo dimissi post festum  paschale sequentis anni, malo inuasoris omine: nam Christophorus ductores fallens Spoleti ducem adiit una cum filio, per quem Ticinum ad Desiderium regem tuto peruenit. Tum regis fidem implorans copias obtinet, militibusque Spoletanis additis Romam redit. Pugnatum cum Totone, eoque ceso, deiectus inuasor, ac summa cum omnium letitia Stephanus III rite electus est ipsis Kalendis Augusti 768. Omnia hec trium spatio mensium peracta sunt. Deinde iis diebus, qui consecrationem precesserunt, in reos partium inuasoris animaduersum.

u. Principio inuasionis Constantinus dedit ad Pippinum priores litteras  ex quibus cetera mendacissimis, Francorum regi Pauli mortem, ac sine dubio sacrilegam intrusionem, nuntiatam fuisse intelligemus; namque omnium consensum mentiens in sua electione, iam precurrentibus, ait, nuntiis pontificis transitum ab eo teneri; suasque ad illum litteras dans regio misso, fieri non potuisse affirmat,  ut suos mitteret, sed duos alios missos, se expediturum promittit, ubi qui in Franciam profecti erant, reuersi essent, Stephani II et Pauli optimorum pontificum exemplo . Christianissimum regem laudat, Moysi comparans, quod ut ille Isrelitas, sic Romanos ipse ab impietate redemerit; catholice fidei 244 et Ecclesie assertorem eum appellat; pristine cum Romanis amicitie ac societatis eumdem admonet; denique perpetuam fore suam erga illum beneuolentiam promittit. Quid plura? Sanctorum etiam uitas, quas a Paulo pontifice rex petierat, quotquot inuenire potuit, largitus eidem fuit. Omnia nequidquam: nam altum ab rege silentium. Argumentum profecto non obscurum, egre admodum latam a piissimo principe tantam indignitatem, que num a primicerio ipso, an ab aliis nuntiata fuerit, incompertum est.

uI. Tres, ut minimum, menses Constantinus responsum regium prestolatur; nam alteris in litteris   meminit preteriti Augusti mensis quinte indictionis, cum uenit Romam epistola ad Paulum data a patriarchis Ierosolymitano, Alexandrino, et Antiocheno, pluribusque metropolitis in synodo congregatis pro uindicanda aduersus impium Copronymum catholica religione, cultuque sanctarum imaginum. Tum uero hac forsitan occasione arrepta, Pauli exemplum imitatus  iterum uerberare erem tentat, secunda epistola ad illum data suis missis Christophoro presbytero et Anastasio notario, hominibus nouis, et sua, quod probabile est, sacrilega potestate ad eos gradus euectis. Mendacia eadem de sua electione unanimi consensu facta recoquit, sacre Scripture locis, uariisque Stephani ac Pauli sententiis adhibitis miserum in modum centonizat; nil concludit. Audet a piissimo rege responsum enixe petere, rogareque eum, ut Georgium episcopum et presbyteros cardinales Marinum et Petrum a Paulo missos in Franciam, reuerti Romam permittat. Pippinus uero altum siluit, fortasse quia contemptui habuit,  seu potius detestatus fuit simulationem litterarum. Certe nec missos, nec litteras illius Roma amplius uidit, quamuis inuasoris deiectioni ac Stephani III creationi superuixerit. Nam uita functum esse constat anno 768, die 24 Septembris, cum Sergius saccellarius Christophori primicerii filius, tunc nomenclator, missus pontificius eo properabat cum litteris Pippino, Carolo et Carolomanno directis, queis rogabatur ipse, eiusque filii, ut episcopos doctrina et sapientia prestantes Romam mitteret ad concilium, quod quantocius celebrare Stephanus meditabatur de magni momenti rebus ad fidem et disciplinam pertinentibus.

uII. Ex huc usque allatis, preter ordinationis libertatem, que ualde perspicua est, libera etiam dominatio Rome non obscure patet, quam eruditi recentiores idcirco non assequuntur, quia, Romam licet eiusque ducatum inter Francorum donationes nec reperiant, nec reperire 245 usquam possint, eius  tamen dominium similis nature esse putant cum ditione Exarchatus ac Pentapolis. At enimuero Christophorus primicerius, qui uel ante principatum sancte sedis summa cum potestate preerat una cum archipresbytero, et archidiacono sede uacante, aut absente pontifice, quod eruditi omnes norunt . Proceribus ceteris ob metum fractis tanta in perturbatione rerum, ad monasterium Spoletanum ire simulans cum filio Sergio, ducem Spoleti adit, inde Langobardorum regem collectisque utrinque auxiliis, dux exercitus contra antipape uires instructi Urbem ingreditur, feliciter pugnat, restituit rempublicam.  Tempore tam diuturno mensium tredecim neque a Francorum rege patricio Romanorum res componuntur, neque a Grecis impiis fouentur turbe. Ubi uim ui repelli oportet neutra ex parte  milites ducesue adsunt. Rome igitur dominabatur proprius princeps, isque erat pontifex: cumque per totum id temporis, cum sedes uacabat, principis partibus fungeretur primicerius, is auxilia ab aliis Italie principibus impetrat, atque inuasore principatus deturbato, nouum principem, pontificem scilicet rite ordinatum, subditis renuntiari curat. Que quidem nemo dixerit dubia principatus indicia. Sunt nichilominus certiora alia, que ex eadem inuasione sedis petuntur. In reos enim animaduersio est indicium maximum potestatis: eiusque nonnulla exempla suppetunt apud Anastasium, que haud negligenda uidentur.

uIII. Paucis iis diebus, qui electi pontificis Stephani consecrationem precesserunt, de sceleratis illis, qui pseudopape adheserant, pene sumpte. Inuasor ipse cum fratre Passiuo carceri erant mancipati ante electionem, ibique detinebantur. Duo preterea scelerati insignes memorantur, Waldipertus  presbyter genere Langobardus, et Gracilis tribunus, ambo maiestatis rei. Hic siquidem in Campania, pseudopape gratia opibusque audax, scelus omne perpetrauerat; postque huius casum iure sibi metuens, Alatri se munierat, unde a Romano exercitu abstractus, et Romam ductus in arctam custodiam est detrusus; eidem postmodo sunt eruti oculi, et lingua abscissa. Waldiperti flagitium erat singulare, et maxime ad rem faciens: quare ipsis uerbis, que apud Anastasium leguntur  referri illud oportet: »Quod consilium cum Theodicio duce Spoletino et aliquantis Romanis iniisset, ad interficiendum 246 prefatum Christophorum primicerium, et alios Romanos primates, et ciuitatem Romanam Longobardorum genti tradendam.« Simili pena et hic affectus. Cetera nichil moror: tametsi pseudopape pariter et Theodoro episcopo eius uicedomino erutos oculos audiam, aliosque aliis penis affectos. Illud tamen iuuat animaduertere, quod huiusmodi licet  pene apud Anastasium referantur, quasi a peruersis hominibus inflicte, id tamen factum uidetur ad auertendam noui pontificatus inuidiam. Nam uel Alexandri III euo penarum eiusmodi genus obtinuit, ut narrat Petrus Mallius : »Sententialibus prefecti, si suspendunt aliquem, quinque solidi; quando decollant, similiter; quando cecant, duodecim denarii pro unoquoque oculo; quando truncant aliquod membrum, similiter.« Etenim pre aliis officiis principum id laudatur, suum cuique ius tribuere, ut  de Dauid legitur: Faciebat quoque Dauid iudicium et iustitiam omni populo. Que reipublice duplex administratio nullo unquam tempore a principatu diuisa fuit et utriusque tam perspicua in pontificio suppetunt argumenta, ut nullatenus infirmari possint.

IX. Et uero prefectum urbis Rome esse, cum Augustorum ditioni parebat, nullum dubium. Narrante  enim Ioanne Diacono in uita sancti Gregorii Magni , sanctus uir imperatorem suis litteris rogauit, ut suam electionem minime confirmaret, »Sed prefectus Urbis germanus nomine eius nuntium anticipauit, comprehensisque ac disruptis epistolis, etc.« Eumdem autem magistratum, postquam Roma pontificum dominatui subdita esse cepit, inibi perseuerare certum scimus, Anastasio id testante in uita Adriani  ubi, de Caluuli cubicularii flagitio agens, narrat quemadmodum Adrianus »iussit contradere antefatum Caluulum cubicularium, et prenominatos Campanos prefecto Urbis, ut more homicidarum eos coram uniuerso populo examinaret.« Ex Adriani eiusdem litteris plura huiusmodi exempla infra afferentur, cum ad eum pontificem uentum erit. Unius hic epistole  conglobata delicta spectari uelim: Anastasius missus pontificius, Paschalis et Saratinus, necnon Paulinus, scelesti omnes alius crimen aliud pena dignum perpetrauerat. Paulinus ab Adriano uinctus ad Carolum mittitur, quippe  eius iuris erat; nefarios Paschalem et Saratinum Romam mitti orat puniturus ipse: »dum, ait, de eis perfectam suscepero iustitiam.« De Anastasio uero, Carolum insimulat uiolati iuris gentium, quod missum detinuerit, ac remittendum ait in Urbem: 247 »Et seuerissime eum sciscitantes iuxta noxam ei repertam eum corripiemus.« Coactiua igitur quam uocant potestate eumdem in modum pontifex in ditione sua, Rome nimirum et in ducatu aliisque regionibus sibi subditis utebatur, quo sua in ditione Carolus. Atque eapropter hoc precipuum supremi principis argumentum Rome non deerat pseudopape tempore, qui suo et suorum scelere illud patefecit.

X. Allatam profecto epistolam Adriani Eccardus  eiusque assecla Muratorius  non animaduertisse uidentur: nam alia eiusdem pontificis  freti, hac eadem ex causa dominatum asserunt Romano pontifici in prouinciis Exarchatus et Pentapolis. Non  ita Waldipertus, de quo nuper est dictum. uidebat iniquus ille presbyter pontificie dominationis esse Urbem: idcirco Romanorum primatum cede Langobardorum potestati posse subiici. Illi enim reipublice administratores erant, quibus sublatis respublica interiret necesse erat. Cumque hec res magni momenti sit, explicatior per me fiet, ut magis ac magis dominatio pontificia elucescat. Septem precipue nominantur frequenter in his codicis Carolini litteris, et apud Anastasium: Primicerius, secundicerius, arcarius, saccellarius, nomenculator, primicerius defensorum, et protoscriniarius. Insignes isti uiri nunc proceres, nunc primates appellantur et apud Anastasium  et in concilio Lateranensi Stephani III. Qua super re Baronius  aliique ualde hallucinantur, dum presbyteros et diaconos cardinales putant primatum nomine designari. Iidem recte nuncupantur officia palatina in eo libello, qui Ioanni diacono tribuitur, consarcinatusque  est post dimidium seculi quinti decimi, etate illa suppositionum feracissima. Nam licet tale opusculum Alexandro III nuncupetur, tamen personam auferunt sepulcralia monumenta eiusdem Alexandri et Clementis III; res geste Honorii III et Alexandri Iu que ibidem uisuntur, et, quod maius, luculenta hec, que cap. 8 legitur inscriptio: »In nomine Domini amen. Anno Incarn. 1297, die mensis Februarii, consecratum fuit altare capituli ad honorem Dei et beate Marie Magdalene de mandato domini Bonifacii pape uIII per Dominum Gerardum de Parma episc. Sabinensem.« Que mirum est non uidisse Panuinium  eiusque exscriptorem Rasponum  nec Mabillonium , qui tanti faciunt libellum istum, et Alexandro III dicatum asserunt. At ueram eius etatem cod. uallicellanus detegit; namque insertus ei libello est catalogus Romanorum pontificum, 248 in Pio II  desinens, qui ad Petri cathedram ascendit anno 1458.

XI. Quidquid uero sit de rebus ceteris in ea consarcinatione existentibus, inter memorias ueteres a consarcinatore adhibitas illa haud dubie recenseri debet, in qua primates seu proceres Romani appellantur officia palatina. Primicerius enim notariorum, cuius summa erat auctoritas sede uacante uel absente pontifice, antequam summus princeps Romanorum fieret, deinceps prima dignitas palatii esse, ni fallor, cepit. Primum ministrum hodie dicimus in aliorum principum aulis, secretarium status in pontificia. Eo munere fungi consueuisse tum temporis primicerium notariorum eruitur ex Pauli litteris . Nam Christophorum male fidei insimulatum ab imp. Orientis ita apud Pippinum defendit: »Asseruit, quod dilectus filius noster Christophorus primicerius et consiliarius sine nostra auctoritate, nobis quasi ignorantibus, suggestiones illas quas sepius ei direximus fecisset, et alias pro aliis eius ac  uestris missis relegisset: et in hoc testem et iudicem proferimus Deum, quod ita nequaquam est. Nihil enim ipse noster consiliarius extra nostram uoluntatem aliquando egit, uel agere presumpsit, quoniam nostri predecessoris ac germani domni Stephani pape, simul et noster sincerus atque probatissimus fidelis exstitit, et in omnibus existit, et satisfacti sumus de eius immaculata fide et firma cordis constantia.« Ab eodem primates ceteri et iudices ecclesiastice ditionis pendebant, ut recte Panuinius et Rasponus, iuxta Cassiodori sententiam . Ideo et primates eidem obtemperant post Pauli mortem, et iudices uires suppeditant ubi de Constantino eiiciendo agitur. Quantauis autem fuerit istius auctoritas, primus administer erat apostolice sedis, ac perpetuum erat eius officium. De secundicerii dignitate, que prime tantum inferior erat, de saccellarii et arcarii officiis cameriarum et thesaurarium nostri eui referentibus, deque aliis tribus  officiis opportunius alibi.





XLIu. 249 EPISTOLA [a 1Kb] CONSTANTINI [b 1Kb] PP. [c 1Kb] NEOPHYT AD DOMNUM PIPPINUM REGEM DIRECTA, In qua continentur gratiarum actiones, et de obitu domni Pauli pape, et postulat ut in gratia domni Pippini regis permanere possit, sicuti antecessores sui fuerunt.


ARGUMENTUM---Statim atque intrusus fuit audacissimus laicus in sanctam sedem, Stephani et Pauli sanctissimorum pontificum exempla secutus, quin et eorum sententias usurpans, Pauli obitum nuntiat suamque, quam mentitur unanimem, electionem;  amicitiam optimi principis audet querere; de Ecclesie exaltatione agit; missosque suos se legaturum promittit, ubi reuersi fuerint qui in  Franciam iuerant. Epistolam dat misso regio ad piissimum regem.

Domno excellentissimo filio Pippino regi Francorum et patricio Romanorum, Constantinus papa.

Omnino credimus, iam, precurrentibus nuntiis, ad uestram excellentissimam atque a Deo institutam regalem potentiam peruenisse, quod beate recordationis predecessor noster, domnus Paulus papa de hac luce, Dei uocatione, subtracto, Urbis uel subiacentium ei ciuitatum populus meam infelicitatem sibimet preesse pastorem elegerunt [d 1Kb] ; et ecce cum nimio stupore mentis dico illud quod nequaquam penitus optabam, nec mea exigebant merita, tam sacrum 250 apostolatus culmen, magnique oneris pastoralis adeptus sum curam [e 1Kb] . Propterea, quia  omnipotens Deus per manus ipsius principis Petri, atque eius uicarii, ad exaltandam suam sanctam Ecclesiam et redimendam hanc prouinciam, pre omnibus regibus ac mundi potentibus, ut pote nouum Moysen, qui Isreliticum Dei nutu redemit populum, uestram excellentiam in his diebus eligere ac suscitare iussit, quod profecto, Deo annuente, uestro auxilio ac certamine perpetratum est. Idcirco obnoxiis deprecationibus, tanquam presentaliter coram uestro mellifluo regali assistens conspectu, flexo poplite, deprecor precellentiam uestram, ut illud, quod beato Petro polliciti estis, simulque et caritatem atque amicitiam, quam cum beate recordationis domno Stephano summo pontifice, uel eius germano, predecessoribus nobis, habuistis, omnimodo recordare  ac conseruare iubeatis; et multo amplius exaltationem sancte Dei Ecclesie, spiritalis matris uestre, atque orthodoxe fidei defensionem, ac huius uobis commisse prouincie perfectam liberationem procurare dignemini; quatenus repositam iam uobis in sidereis mansionibus mercedis coronam, interueniente beato Petro apostolorum principe, ab omnipotente Deo consequi mereamini. Nos enim nequaquam alibi post Deum nostram habemus spem, nisi in uestro a Deo corroborato brachio, pro quo et eumdem Dominum Deum nostrum, cui occulta cordis manifestata sunt, proferimus testem, quod amplius, sicut ipsi predecessores nostri pontifices, in uestra caritate, ac fida dilectione, atque sincera amicitia firmi atque immutabiles satagimus fine tenus permanere, et per  nullam temporum interruptionem a uestra nos caritate, atque a Deo protecti regni uestri Francorum  sincera amicitia quomodo separabimus. Itaque Christianissime, et a Deo institute, magne, uictoriosissime, bone rex, et nostri, Dei nutu, defensor, interim, diuersis nobis 251 imminentibus causis, nulla exstitit possibilitas, donec missi uestri [Lamb., nostri] qui illuc ad uos [Gent., ad nos] directi sunt reuertantur, alios duos dirigere missos; dum uero illi remeauerint, confestim nostros missos ad uestri presentiam dirigemus. Tamen et huic uestro misso hoc ipsum in ore posuimus, uestre benigne excellentie suggerendum. Gesta quippe sanctorum, de quibus misistis uobis dirigi, in quantum reperire ualuimus, uobis transmisimus.

Deus autem omnipotens, in cuius manu cor excellentie uestre regitur, felicia uobis tribuens tempora,  omnes aduersas nationes uestris regalibus subiiciat uestigiis, et per multorum annorum metas regni gubernacula uos cum excellentissima et a Deo illustrata filia nostra, domna regina, atque precellentissimis regibus, uestris natis, faciat possidere, et eterne beatitudinis cum sanctis et omnibus electis eius per infinita [secula] annuat effici participes. Incolumem excellentiam uestram gratia superna custodiat.





XLu. 252 EPISTOLA CONSTANTINI PAPAE NEOPHYTI, AD DOMNUM PIPPINUM REGEM DIRECTA, In qua continetur quod a populo Romano per uiolentiam electus, et in sede apostolatus intromissus fuit, postulans ut in gratia domni regis Pippini permanere possit, sicut antecessores sui fuerunt, et inde de epistola Theodori patriarche Ierosolymitani, et de aliis epistolis Alexandrini et Antiocheni patriarcharum; et in embolo de Georgio, Marino et Petro.



ARGUMENTUM.---Silentium regis egre ferens mentitur iterum unanimi populorum consensu se creatum. Diuine Scripture loca inserit, Pippinum laudat ut fidei catholice propugnatorem; narrat litteras patriarcharum Orientis de synodo habita pro cultu sacrarum imaginum, Paulo directas, se in ambone prius lectas publice ad eum transmittere Greco-Latinas. Georgium episcopum, Marinum et Petrum presbyteros ut reuerti permittat solatio parentum efflagitat; responsum enixe petit. Quod maius, legat missos suos, Christophorum presbyterum et Anastasium notarium.

 Domno excellentissimo filio Pippino regi Francorum et patricio Romanorum, Constantinus papa.

Dum interne mentis intuitu, infra memetipsum uehementer considero quanta mihi incepti pastoralis officii debet insistere cura ad pascendas Dominicas rationales oues, ualde fateor intolerabilem mestitiam cordis mei arcano adhesisse, quia procul dubio non meriti, sed oneris huiuscemodi prouectio omnibus curam animarum assumentibus, uidetur esse conferta sollicitudo, et qui nimis comprimor, et nullis operum meritis neque uirtutum profectibus me prestiturum perpendo, quid diuina misericordia inspirante cordis affectu operari iusserit, et illico uelut ex graui somno experrectus 253 nimio stupore,  et exstasi inuenio a Deo in me rogatum, quod nunquam optaui, quod nunquam penitus cogitaui, nec [Lamb. add. in] cor pusillitatis mee quoquo modo ascendit, ex improuisa enim uiolentia, manu a populorum innumerabili concordantium multitudine, uelut ualida aura uenti raptus, ad tam magnum et terribile pontificatus columen prouectus sum. Unde sicut nauis equoreis procellis fluctuatur, ita ego infelix, et inutilis curarum tumultibus, et populorum proclamationibus, atque lacrymosis ululatibus concutior; etenim omnes omnino, a magno usque ad paruum, proprios dolores ac uiolentias uociferantes, non cessant circumuallare me undique cogitationum certamina, ob consolationem, et iustitias impertiendas huic a uobis liberato populo.

 O quam magna et metuenda existit pastorum sollicitudo! et quomodo infelix possim onerum animarum exsequi curam? uerumtamen, dum protinus iactaui cogitatum meum in Domino, et spei mee fiduciam ad eius contuli misericordiam, meque, excellentissime et a Deo protecte uictoriosissime rex, in uestro solito auxilio et protectione commisi, paratum iam remedium inueni, et afflictus animus meus paulisper respirauit. ualde enim post Deum confortor in uestra regali potentia, et a Deo protecto regni uestri Francorum robustissimo brachio. Inter hec itaque considero quanta sit Dei nostri omnipotentis misericordia, et confestim opima consolationis oportunitas mihi confertur. Ipse enim pro humani generis salute de sinu Patris descendens, uerbum caro factum, de  uirgine Maria domna nostra nasci dignatus est, non amittens deitatem, sed semetipsum exinaniuit, formam serui accipiens; qui mortem nostram moriendo destruxit, et uitam resurgendo reparauit. Unde non est dedignatus cum peccatoribus et publicanis loqui ac conuesci, suscepit enim publicanum, et euangelistam effecit, Mattheum dico, qui euangelica uerba mundo propagauit. O multitudo diuitiarum sapientie et scientie Dei, 254 quam inscrutabilia sunt iudicia eius, et inuestigabiles uie eius! uere magnus Dominus et laudabilis nimis, et sapientie eius non est numerus; qui ponit humiles in sublimi, et merentes erigit sospitate; pro quo, tanquam unum ex publicanis me existimans, cum gemitu cordis, percusso pectore, deprecor ineffabilem misericordiam,  ut tantum pastorale officium, quod mihi immerito contulit, me salubriter exsequi, et lucra animarum eius diuine maiestati offerre me annuat. Crebro enim laudem ipsius redemptoris nostri loquitur os meum, caro et lingua benedicit sanctum nomen eius, qui non merita existimat, sed miseretur quibus misereri uult.

Premissis quidem iam uicibus nostris apostolicis apicibus, iussi [Grets., nisi] sumus intimasse a Deo instituto regali uestro culmini, de recessu predecessoris nostri, domni Pauli pape, et quomodo me indignum et inutilem diuina dignatio in apostolatus ordinem prouehere iussit. Unde ecce et nunc iteratis nostris apostolicis affatibus, debitum honoris ac  salutationis affectum, et uisitationis conatum excellentissime Christianitati uestre aptum duximus persoluere; et quoniam omnipotens et longanimis Deus noster, uerbum salutis per suum apostolum, beatum Petrum excellentie uestre mittens, fortissimum sancte sue Ecclesie et fidei orthodoxe liberatorem ac defensorem te suscitauit atque constituit, precellentissime fili et magne orthodoxe rex: ideo, licet mutatis pastoribus, cura tamen huiuscemodi certaminis ac defensionis uobis incumbit, et ob hoc, tanquam presentaliter, coram mellifluo regali uestro aspectu consistens deprecor, et per Deum omnipotentem, qui est iudex uiuorum et mortuorum, ante cuius conspectum omnia elementa contremiscunt et abyssi mouentur, qui omnia regna mundi sue prouidentie  nutu disponit, qui etiam te, excellentissime fili ac benignissime rex, tuosque amantissimos natos ac meos spiritales filios, in reges per manus beati Petri apostolorum principis ungui precepit, firmiter excellentiam uestram coniuro, ut ea quas [que] pro stabilitate regni uestri, et eterne uite remuneratione beato Petro polliciti estis, pro exaltatione ac defensione sancte Dei Ecclesie, spiritalis matris uestre, et sancte orthodoxe 255 fidei obseruare et in omnibus adimplere iubeatis, et in ea caritate ac dilectione, in qua cum nostris predecessoribus, domno Stephano ac Paulo, beatissimis pontificibus, permansistis, nobiscum permanere iubeatis, et in eadem amicitie connexione cum mea fragilitate persistere; non nostra que mala sunt merita existimans, sed  adimplens illud diuini oraculi preceptum : Qui recipit prophetam in nomine prophete, mercedem recipiet prophete; et qui recipit iustum in nomine iusti, mercedem suscipit iusti. Et illud quod ipsa ueritas Deus noster ait : Qui me recipit, uos recipit; et qui me spernit, uos spernit.

Considera, bone rex, quia potuerat Deus noster per angelum uirtutis sue, aut alio modo liberationem sue Ecclesie et fidei orthodoxe operari: sed non in alio nisi in tua excellentia complacuit, quia tibi hoc bonum seruatum erat opus. Unde aperte cunctis datur intelligi, quia omnia iam ante mundi constitutionem a Deo predestinata sunt. An non erat predestinatus Dauid, de quo secundum carnem Christus  in mundo editus est? pusillus enim inter fratres existens, ab ouibus patris ablatus, in regem unctus est: et quia a Deo predestinatus es defensor sancte Dei Ecclesie ac noster, adesto, exaudi preces nostras, mitissime rex, sic te exaudiat Dominus in quacunque die eum inuocaueris. Nos quidem, ita testis nobis Deus noster, cui occulta cordis manifesta sunt, ut plus etiam quam prefati nostri predecessores pontifices in uestra a Deo protecti regni uestri Francorum caritate et dilectione, atque sincera fidelitate,  cum omni nostro populo firma constantia erimus permansuri, et peto coram Deo uiuo, ut si forsitan quisquam, spiritu nequitie irreptus, contraria de nobis uestro regali culmini garrire attentauerit, nulla ei credulitas admittatur, quia, ut confidimus in Dei omnipotentis misericordia, plenius eritis de nostra puritate satisfacti

Unde ecce magnopere ad uestra a Deo directa uestigia direximus presentes fidelissimos nostros missos, scilicet Christophorum 256 dilectum filium nostrum presbyterum, atque Anastasium notarium regionarium spiritalis matris uestre, sancte nostre Ecclesie, qui uos de nostra fidelitate, quam erga uestram regalem potentiam gerimus, satisfacere debeant, quibus et in ore posuimus hoc ipsum Christianitati  uestre nostra uice enarrandum. Quos petimus, ob reuerentiam uestri [Lamb. add. fautoris] beati Petri, benigne a uobis et solite suscipi, eisque in omnibus credere, et cum letabundis nuntiis de uestro benigno proposito, et immensa prosperitate absoluere iubeatis.

Itaque innotescimus excellentie uestre, quod duodecima die preteriti Augusti mensis, quinte indictionis, coniuncti ad nos a sancta ciuitate, quidam religiosus presbyter Constantinus nomine, deferens synodicam fidei [a 1Kb] missam a Theodoro Hierosolymitano patriarcha, ad nomen predecessoris nostri domni Pauli pape, in quo et reliqui patriarche, id est, Alexandrinus et Antiochenus, et plurimi metropolitani episcopi Orientalium partium, uisi sunt  concordasse, eamque cum magna letitia suscipientes, atque amplectentes, in populo in ambone relegi fecimus, cuius exemplar in Latino et Greco eloquio uestre excellentie direximus, ut agnoscatis qualis feruor sanctarum imaginum orientalibus in partibus cunctis Christianis imminet.

His prelibatis, extensis palmis ad ethera, cum omnibus Dei cultoribus, et cuncto nostro populo redemptoris nostri diuinam exoramus clementiam, ut sue extensionis dextera uos protegat, et regni uestri a Deo confortati Francorum terminos dilatet, atque immensas de hostibus uictorias uobis tribuat, cunctosque aduersarios regalibus uestris prosternat uestigiis, regnique gubernacula, longo ac prospero senio uobis,  una cum excellentissima filia nostra, 257 a Deo protecta regina, et amantissimis natis perfrui concedat possidenda, et sicut temporale ac terrenum regnum et celestia uobis regna cum omnibus sanctis, qui ab initio mundi diuine placuerunt maiestati, tribuat possidenda. Incolumem excellentiam uestram gratia superna custodiat.


EMBOLUM.

Itaque hoc excellentiam uestram petimus, ut iubeas, Christianissime ac mitissime rex, inspiratus a  Deo, ad nos absoluere reuerendum sanctissimum fratrem nostrum [a 2Kb] Georgium episcopum, atque dilectos filios nostros Marinum et Petrum presbyteros, qui ad uestram precellentiam a nostro predecessore domino Paulo papa directi sunt; quotidie enim cum magno ploratu eorum parentes nos adeunt, ut uestram a Deo institutam excellentiam deprecari debeamus pro eorum absolutione, etiam non possumus eorum lacrymas sufferre. Per te enim, bone misericordissime rex, salui effecti sunt, et a manibus persequentis liberati consistunt. Unde magna in celo uobis reposita est mercedis corona, quoniam scriptum est: Qui saluat, tanquam qui edificat.  Propterea coram Deo uiuo deprecamur, ut in hoc preces nostras exaudias, et ipsos absoluere iubeatis. Ipsis enim reuertentibus 258 cum magna letitia eos suscipiemus, et charos in nostris uisceribus amplecti studebimus; episcopatum enim et Ecclesias quas tenere uidebantur inordinate usque hactenus consistunt; pro quo iubeat excellentia uestra disponere, quatenus prefati uiri ad terram natiuitatis eorum reuertantur, quia adest tempus ut pariter cum suis parentibus, et una nobiscum in Domino exsultent, nosque merito pro uita, et incolumitate uestra fundere ualeamus preces. [Lamb. add. Codicis epistolaris Carolini finis.]





259 IN STEPHANI III EPISTOLAS QUINQUE ADMONITIO.

 I. Sedatis reipublice tumultibus uariis, penaque affectis eorum auctoribus, minime sanata erant atrocia uulnera Ecclesie inflicta. Inuasio siquidem apostolice sedis, ordinationes illicite ab eodem facte impietasque Orientis mirum in modum aucta persuaserunt pontifici, ut congregaret synodum in qua omnia serio ac sapienter discuterentur. Quamobrem et ex Italia et ex amico Francorum regno episcopos congregare deliberans: »In exordio ordinationis sue, ut est apud Anastasium, quo idem sanctissimus presul pontificatus apicem assumpsit, direxit in Francie partes ad eximios uiros Pippinum, Carolum et Carolomannum reges Francorum et patricios Romanorum Sergium secundicerium et nomenclatorem illo tempore existentem, deprecans atque hortans eorum excellentiam per suas apostolicas litteras, ut aliquantos episcopos gnaros, et in omnibus diuinis scripturis atque sanctorum canonum institutionibus eruditos ac peritissimos dirigerent, ad faciendum  in hac Romana urbe concilium.« He prime Stephani littere neque in codicem hunc relate, neque alibi reperiuntur, Baronius ex Cod. uat., quem Panuinius se uidisse testatur, argumentum profert : »Scripsit pontificatus initio ad Pippinum petens homines doctos mitti ad synodum Romanam.« Quare autem in Francia interierint, neque eas ob id Carolus recensere potuerit, facile coniectu est ex rerum serie, que hac occasione euenerunt.

II. Et sane missus seu legatus pontificis Roma profectus post diem septimam Augusti mensis anno 768, cum Stephanus est consecratus, et in Franciam ueniens Octobri mense, Pippinum de hac uita migrasse inuenit die 24 Septembris elapsi. Propterea reges filios adire oportuit, qui post funus paternum ad regnum quisque suum se contulerant, iamque regia insignia sumpserant die 9 Octobris, Carolus Nouiomagi, Suessione Carolomannus, ut tradit monachus  Engolismensis. Ubinam legatus eos repererit, apud Anastasium non legitur: id certum, quod in suum regnum Parisiis uterque processerat; ideoque Sergius »ceptum gradiens iter peruenit ad eius filios,« Iactura quidem leuis: nam littere suum consecute sunt effectum, duodecim ex Francia episcopis, fere omnibus urbium metropoleon, uere primo anni sequentis 769, Romam uenientibus 260 cum Sergio. Rem testatur Adrianus in Tractatu ad Carolum regem super cultu sacrarum imaginum : »Predecessor noster, inquiens, sancte recordationis quondam domnus Stephanus papa similiter cum episcopis partium Francie atque Italie presidens, etc.« Qui etiam beneficio codicis ueronensis nomina ipsa eorum duodecim episcoporum et quadraginta Italorum, qui interfuerunt concilio, hodie habemus tum in editione Romana an. 1735, tum in Lucensi nuperrima tom. I, addit. ad Concilia Labbei. De rebus  ipsis que in concilio acte sunt quatridui, summatim aliquid dicam, maxime ad rem nostram necessarium, non solum ut litterarum iactura minus doleat, uerum etiam ut facem preferant dicendis de pontificia historia ex sequentibus epistolis eruenda.

III. Prima igitur actione, pseudopapa in medio episcoporum constituto, Christophorus primicerius pontificis iussu enarrat sacrilegam inuasionem, eiusque historicam relationem quam fieri mandauerat legendam exhibet; nil eo die decernitur. Actione altera pseudopapa iterum sistitur in concilio, aususque inuasionem tueri exemplo Stephani ducis Neapolitani, qui ex laico factus erat episcopus , male habetur a concilii patribus, percussusque alapis ab Ecclesia eiicitur. Postmodum combusta omnia que scripto mandata inuenta sunt sacrilege inuasionis  atque indicta penitentia omnibus qui cum sacrilego communicauerant, inuocata diuina clementia et relectis sacris canonibus, decretum est, ut »nullus unquam presumat laicorum, neque ex alio ordine, nisi per distinctos gradus ascendens, diaconus, aut presbyter cardinalis factus fuerit, ad sacrum pontificatus honorem promoueri.« Quod sane decretum refertur etiam a Gratiano . Denique inuasori penitentia prescripta est. Actione tertia constituitur recta pontificie electionis disciplina: ut nimirum presbyteri et diaconi cardinales, proceres cleri, clerusque omnis eligant, deinde »omnes optimates militie, uel cunctus exercitus, et ciues honesti, atque uniuersa generalitas populi huius Romane urbis ad salutandum eum sicut omnium Dominum properare debeat:« tum fiat decretum electionis. Contra omnem uim decernitur; ad solos presbyteros, aut diaconos cardinales iuxta diui Petri et successorum statuta pontificia dignitas coarctatur; ordinationes a pseudopapa facte irritantur, redeuntibus omnibus  ad gradum pristinum. Episcopos iterum consecrandos, aliaque omnia repetenda, preter baptismum statuitur. Actione quarta decernitur de cultu 261 sacrarum imaginum; quinquaginta Canones apostolorum recipiendos primum statuitur; ac demum instauratis contra uim et ambitum decretis preclarum hoc pontificii principatus testimonium incidenter profertur: »Si quis iuuare, aut introducere in hanc ciuitatem Rome presumpserit quemquam de quacunque ciuitate aut castro, uel loco pontificis prius discessum, quousque in sede beati Petri pontifex ordinatus fuerit, anathema sit.« Hactenus de prima Stephani epistola, que desideratur in codice: nunc de quinque iis que in eum relate sunt.

Iu. Iisdem, quas Magdeburgenses etiam norunt, et quarum due  omnium consensu pertinent ad annum ipsum 769, post celebrationem concilii, ceteris  anno sequenti datis, iisdem, inquam, nil obscurius  ad hanc historie partem tractandam suppeditatur in isto Codice. Namque omnes ad Bertradam reginam uiduam, eiusque filios Carolum et Carolomannum date, tum de rebus aliis agunt, tum que ad ecclesiasticam ditionem spectant, pugnantia continent; nec sine historia precedenti, quam nuper huc reuocaui ex calce Codicis, quo Constantini littere reiecte sunt, elici inde ueritas ulla potest. Precipua occurrit difficultas in prima epistola ad Bertradam et Carolum data  quam recte Cointius putat scriptam ex uoto Desiderii tunc Rome degentis, eiusque opinionem sequuntur Pagius et Zacagnus, nequidquam repugnante Annalista Italo cum sociis aliquot  pre nimia in reges Langobardos beneuolentia. Quam enim rationem contra eruditos uiros adducunt, Stephanum nempe esse Rome, non autem apud beati Petri basilicam extramenianam, cum illam scripsit epistolam; ac proinde liberum omni metu a rege Langobardo; floccifaciendam ostendunt Pauli predecessoris littere  quibus  Pippino enuntiat scribendi difficultates Langobardorum causa, ac Stephani huius ultime ; nec non consuetudo frequens tam pontificis quam Francie regis plura committendi missorum auribus, quam scripto mandandi. At subiiciam lectoris oculis hanc historiam, quemadmodum apud Anastasium narratur in uita Stephani III, ut eam conferat cum epistola.

u. Omnium consensu codicum post predictum concilium summatim relatum, Christophorus primicerius et Sergius secundicerius, precipua nimirum officia sancte sedis in Desiderii odium incurrisse dicuntur, quod de restituendis ablatis uehementer agerent, ut debebant; Desiderium traxisse in suas partes largitione Paulum Afiartam pontificis cubicularium, et orationis obtentu Romam uersus cum exercitu tetendisse; Christophorum 262 iure metuentem Urbi, ex Perusia, Campania et Tuscia militibus ocissime conuocatis clausisse portas urbis, atque unam pre aliis opere  cementario, parasseque omnia ad defensionem urbis. Postmodum Langobardos in uaticanum peruenisse, quo pontifex aduocatus a rege se contulit, et post colloquium de restituendis ablatis, Romam rediit. Interea Paulum moliri insidias in Christophorum et Sergium, qui comperta re, armati in Lateranum irrumpunt, ut Afiartam ui capiant; tametsi pontifice audaciam increpante, recedunt. Die postero pontificem ad regem iterum se contulisse, qui palam petiit sibi tradi Christophorum et Sergium, renuentemque Stephanum cum uniuersis, qui eum secuti fuerant, intra basilicam clausit. Tum pontificem nuntiasse per legatos iis primatibus, qui ad portam diui Petri cum militibus erant, ut eorum uterque aut monachum indueret, aut illico ad basilicam sancti Petri se conferret, nullam esse aliam salutis spem; que res militibus metum incussit ac fere omnes dissipauit. Noctu igitur illos seorsim ad basilicam clanculum progressos a custodibus Langobardorum captos esse, regique primum, deinde pontifici traditos, qui sequenti die Romam rediens  ibi utrumque reliquit, ut noctu Romam ducti inimicorum insidias effugerent. Contrarium euenisse Afiarte opera: nam consentiente Desiderio extractis e basilica oculi sunt effossi, quare Christophorus pre dolore obiit post tridui, Sergius in Lateranensi patriarchio usque ad pontificis mortem perstitit.

uI. Prefata autem epistola continet, quod non Afiarta petitus fuerit armis in patriarchio, sed pontificem ipsum »nefandissimus Christophorus et Sergius nequissimus eius filius« cum Dodone misso Carolomanni et coniuratis Francis, atque aliis sceleris consciis interficere uoluerint; qui Desiderii ope tunc forte Rome existentis pro diui Petri iustitiis faciendis, mortem euaserit cum suo clero. In ceteris consentit cum historia nuper allata, nominibus aliquot uirorum exceptis, que historie fidem adiungunt, epistole uero detrahunt. Preterea patens hoc mendacium in epistola dicitur: »Omnes iustitias beati Petri ab eo plenius et in integro suscepimus.« Que pugnant  cum iis que affirmat sequenti anno . Nam omnium, que restitui debebant, catalogum missis regiis prebet Caroli et Carolomanni oculis subiiciendum, aitque: »Si quis autem uobis dixerit, quod iustitias beati Petri recepimus, uos ullo modo ei non credatis.« Et alibi: »In presentia de uestris missis simulant iustitias nobis facere. Nam nichil ad effectum perducitur, et quidquam ab eis de nostris iustitiis nequaquam recipere ualuimus.« Hec cum ita sint, nulli hominum persuasum erit, Langobardos paulo 263 ante pessimos, perpetuosque sancte sedis hostes, repente optimos atque amicissimos euasisse: et e contrario uiros illos integerrimos, tanti habitos a Stephani predecessoribus, quorum opera sancta sedes inuasione et metu libera respirauerat, ipseque pontifex electus fuerat, repente »nefandissimos, nequissimosque« esse factos. Quamobrem recte inquam Cointius aliique eruditi Stephanum putant Pauli exemplo ex Desiderii uoto eam epistolam scripsisse. Non enim facile quis mendacia  huiusmodi apud Anastasium comperiet, ubi de rebus que Rome euenerunt sermo est.

uII. Silentium tanti sceleris aliis in Stephani epistolis, presertim in ea quam iisdem Bertrade et Carolo scripsit , ut illam de qua loquimur, est aliud euidens argumentum huius rei. De patrimonio insuper Beneuentano per summam Itherii diligentiam restituto epistola illa fuse ac magnifice agit; de aliis uero iustitiis, quas nominat, tum illa, tum alie omnes silent. Toto enim pontificis huius tempore una illa restitutio facta inuenitur. Pagius quidem solertissimus huiusmodi rerum indagator  duo exhibet testimonia, specie non contemnenda: primum uidelicet Annalium ueterum post secundam Appendicem continuationis Fredegarii: »Anno 770 fuit Berta regina in Longobardia ad placitum contra Desiderium regem, et reddite sunt ciuitates plurime ad partem sancti Petri.« Alterum  uero ex Annalibus Petauianis petitum: »Hoc anno domna Berta fuit in Italia propter filiam Desiderii regis, et reddite sunt ciuitates plurime sancti Petri.« At, bona cum Pagii uenia, testimonia tam serotina dubiam merentur fidem: neque enim plurime erant ciuitates restituende; neque ulla ex iis paucis, quas restitui oportebat, a Desiderio reddita fuit. Quin Stephano uita functo Adrianus ei suffectus Desiderii missis eius amicitiam querentibus, plenarie restitutionis pollicitatione, improperauit que suo predecessori Stephano reposuerat, dum per missos suos Anastasium primicerium defensorum et Gemmulum subdiaconum petebat, »Ut que presentialiter beato Petro pollicitus est, adimpleret:« etenim responderat: »Sufficit apostolico Stephano, quia tuli Christophorum et Sergium de medio, qui illi dominabantur, et non illi sit necesse iustitias requirendas« . Que magis magisque comprobant epistolam illam, de qua sumus locuti, aut ex uoto Desiderii esse scriptam, aut Afiarte aliusue largitionibus  a Desiderio corrupti in eum sensum accommodate, qui maxime faueret Langobardi artibus dissensiones querentis in Francia et simultates Rome.

uIII. Arbitrabatur scilicet Pagius Bertam a Desiderio id petiisse, ut 264 Stephanum a matrimonio cum illius filia alienum demereretur. At pontifex ab asserenda diuina lege remoueri terreno quouis beneficio non poterat. ualde perspicua sunt que in epistola ad reges fratres  nuptias illas auersans dixit: »Coniugio legitimo ex preceptione genitoris uestri copulati estis.« Et infra: »Impium enim est, ut uel penitus uestris ascendat cordibus alias accipere uxores, super eas quas primitus uos certum est accepisse.« Quod de Carolomanno minore natu filio certo certius est, nam idem pontifex  e sacro fonte suscipere eius filium optat, clauditque epistolam, »cum dulcissima uestra coniuge, et amantissimis natis.« Secus est de Carolo  maiore natu: Eginhardus eius uxores enumerat a Desiderata Desiderii regis filia, quam »post annum, inquit, repudiauit, et Hildegardim de gente Sueuorum precipue nobilitatis feminam in matrimonium accepit:« quod et faciunt Franci alii scriptores, unde longa ualdeque implexa apud eruditos questio. Nihilominus pontifex Eginhardum ceteris antiquiorem antiquitate prestat. Preterea non, ut Eginhardus ceterique, regie successionis seu stemmatis Francorum regum enarrationi dabat operam; sed causam non ducende uxoris afferebat, quam Carolum maiorem natu iam duxisse, et consentaneum ueritati est, et filium suscepisse, ex Himiltrude inter auctores constat, tametsi de connubio iidem certent. Quidquid autem pontifex et causam hanc equissimam et alias multas adduxerit, que rudi illi etati et probitati pontificis tribuende potius quam cum sectariis traducende, sub finem anni 770 Carolus uxorem duxit Desiderii filiam. Inde uero quanquam Stephanus superstes  fuerit usque ad Kalendas Februarias anni 772 cum obiit supremum diem, a Carolomanno preuentus bimestri ferme spatio, nulli missi nulleque epistole Roma in Franciam misse inueniuntur. Tanta eius matrimonii detestatio erat Rome!

IX. Que annuo illo silentio euenerint, indicare opere pretium erit, ut historia pontificia, quam testimonio Carolini Codicis illustramus, consistat. Dissidiorum ille ac simultatum auctor fautorque maximus Desiderius tam in Francorum regno, quam in ditione pontificia, post id coniugium, ad Franciam quod attinet, nil molitus esse dicitur per totum illud tempus, quo eius filia monarchie Francorum que unius Caroli parebat imperiis regina fuit. Que autem post diuortium, quod concoquere nunquam potuit, euenerunt, Adriani pontificatum spectant. Hoc enim pontifice, Carolomanni filios qui apud eum cum matre Gilberga erant consecrari Francie reges machinabatur, ut Carolo negotium 265 facesseret uiresque  illius diuideret: tametsi huiusmodi fallendi artibus non Carolo, sed sibi damnum intulit, idque maximum; nam regnum et libertatem amisit, ut ostendam, cum uenero ad Adriani epistolas. Ad pontificiam uero ditionem quod attinet, tum in ueteri dominio, tum in nouo per Francorum regem Pippinum concesso serere discordias, easque alere, per id silentium nunquam destitit. Continuis siquidem molitionibus palatina officia, penes que reipublice administratio erat, aut auertere a pontifice, aut e medio tollere meditabatur: que res urbem ipsam simultatibus et penis implebat. Peiora in Exarchatu et Pentapoli Desiderii artibus euenerunt. Nam Sergio Rauenne archiepiscopo uita functo an. 770, et Leone canonice electo, Michelius Langobardi presidio fultus eam sedem inuasit »per unius anni circulum et eo amplius,« ut est apud Anastasium in uita Stephani III. Rem narrare iuuat Adriani uerbis  que sunt ualde perspicua: »Quando predictus Sergius archiepiscopus obiit, per suam arrogantiam Michelius presumptor inuadere  ausus fuit ecclesiam Rauennatem, et per auxilium Desiderii seuissimi regis ipsam enormiter inuadens ecclesiam diu detinebat, et a suo proprio rectore destituta atque uiduata manebat. Tunc ad decessorem nostrum sancte recordationis domnum Stephanum papam predictus Hucbaldus a uestra directus regali excellentia pro ceteris causis, ab eodem prefato domno Stephano papa per uestrum a Deo roboratum regale adminiculum Rauennam missus est, eumdem prefatum Michelium inuasorem ex ipsa Rauennate ecclesia expellendum, et hic Roma tanquam transgressorem sacrorum canonum deferendum.«

X. Itaque Desiderius, qui nullam legitur ciuitatem inuasisse que ditionis esset sancte sedis, duo precipue prestitit Stephano III pontifice: nichil unquam restituit eorum, que iuris erant eiusdem apostolice sedis, et dissidiorum auctor semper fuit. Inde maximum superuenit incommodum pontifici in ea ditionis sue parte quam Pippinus donauerat. Caput siquidem  Exarchatus Rauenna, utcumque hostilem inuasionem non esset passa, subditorum iniuriis ac depopulationi fuit obnoxia. Nam Michelius, ubi se uidit sacrilege ordinationis omni spe deiectum esse ab Stephano, »plurima munera Desiderio Longobardorum regi, et cimelia, et ornatus ipsius ecclesie cum aliis speciebus brachio forti« inuasionem annua maiorem tutatus est, ut tradit auctor apud Anastasium. Neque Exarchatus tantum princeps ciuitas huiusmodi defectionis speciem induit, sed etiam Pentapolis precipua urbs Ariminum eadem ex 266 causa cum Langobardis societatem iniit contra pontificem, ut docet idem auctor: »Congregans inde, inquit, nefandissimus Mauritius exercitum una cum consilio Desiderii Longobardorum regis properauit, et ingressus est Rauennam, et brachio forti elegit ipsum Michelem, et in episcopium Rauennatis Ecclesie introduxit, et Leonem archidiaconum, qui electus erat in archiepiscopatus ordinem, Ariminum deportantes ibidem arcta custodia  mancipatum idem Mauritius detineri fecit.« Quid igitur faceret pontifex tanta in rerum perturbatione utriusque prouincie? In Franciam se uerteret? At uulnus inde altius apostolice auctoritati inflictum erat: nam Carolus filiam Desiderii inuito pontifice uxorem duxerat, nuptiasque mater conciliauerat. A Petro itaque apostolorum principe auxilium exspectandum erat, qui prouincias sibi oblatas, numine sic uolente, uindicaret. Quod plane contigit post annuam inuasionem, ac proinde sub finem anni 771.

XI. Nam Carolus matrimonii rati solutionem querens ab apostolica sede, qua de re uidendi auctores apud Pagium  missos suos Hucbertum et Collegas Romam direxit. Ita scilicet accipi oportet illud Adriani supra allatum: pro ceteris causis; non enim ait, pro iustitiis faciendis, alioue usus est loquendi genere, quod rerum sancte sedis curam innuat. Faustissimum id principium inimicitie Langobardorum regis, de cuius filia repudianda agebatur,  opportunam obtulit occasionem Stephano, ut utramque prouinciam ueram defectionem spectantes in ordinem redigeret, sublato schismate: quare ab iisdem regiis missis, qui beneficia petituri aduenerant, beneficium ipse ultro petiit, quod ex Adriani ore audiuimus, sicque duci Ariminensi Mauritio, inuasori Michelio, et Desiderio regi Stephanus pontifex, qui paulo post suum obiit diem, illusit. Ceterum ex hucusque dictis colligitur, quod ante Caroli unius regnum, qui subiugatis Langobardis atque eorum rege sublato, eam Italie partem monarchie Francorum adiecit, neque in Romana prouincia, neque in Exarchatu et Pentapoli cessatum unquam est ab inuasione, et metu. Ac de Stephani III epistolis iam satis.





XLuI. 267 ITEM EPISTOLA EIUSDEM [a 1Kb] PAPAE, AD DOMNUM CAROLUM REGEM, ET EIUS PRAECELSAM GENITRICEM DIRECTA, De Christophoro et Sergio filio eius, qui cum Dodone et ceteris Francis Stephanum papam interficere conati sunt [b 1Kb] .



ARGUMENTUM.---Bertrade regine uidue et Carolo regi nuntiat per regios missos se in uite discrimen pene incurrisse a coniuratis cum Dodone misso Carolomanni, Christophoro primicerio, et Sergio eius filio. Incolumem esse seruatum a Desiderio, qui Rome erat, et plene integreque restituerat omnes iustitias sancti Petri, ut missorum ore melius intelligent. Christophoro et Sergio oculos, se inscio, auulsos esse: causas tanti sceleris in unum Dodonem reiecit.

Domne [c 1Kb] religiose filie Bertrade, Deo consecrate, seu domno excellentissimo filio Carolo regi Francorum et patricio Romanorum, Stephanus papa.

 Cum magno dolore et gemitu cordis, tribulationis atque mortis periculum quod nobis per sequaces diaboli iam eueniebat, ecce subtilius per has nostras apostolicas syllabas a Deo consecrate religiositatis  uestre atque precellentissime Christianitatis tue auribus intimare studemus, eo quod nefandissimus Christophorus, et Sergius nequissimus eius filius, consilium ineuntes cum Dodone misso germani tui Carlomanni regis [d 3Kb] , nos interficere insidiabantur. Unde cum eodem Dodone et 268 eius Francis, cum aliquibus eorum nequissimis consentaneis aggregantes exercitum super nos, in Lateranensium sanctum patriarchatum, cum armis ingressi sunt, confringentes et ianuas atque omnes cortinas ipsius uenerandi patriarchii lanceis perforantes, atque intus in basilicam domni Theodori pape, ubi nullus ausus est aliquando, uel etiam cum cultro ingredi, tum loricis et lanceis ubi sedebamus introierunt, sicque ipsi maligni uiri insidiabantur nos interficere; sed omnipotens  Deus cernens rectitudinem cordis nostri, quod nulli unquam malum cogitauimus, de eorum nos eripuit manibus, et uix per multum ingenium, dum hic apud nos excellentissimus filius noster Desiderius Langobardorum rex, pro faciendis nobis diuersis iustitiis beati Petri existeret, per eamdem occasionem ualuimus cum nostro clero refugium facere ad protectorem uestrum; et continuo direximus nostros sacerdotes ad eosdem malignos Christophorum atque Sergium, ut ab eadem iniquitate, quam pertractauerant nobis ingerere, resipiscerent, et ad nos ad beatum Petrum properarent. Illi mox, ut audierunt, de presenti cum Dodone et eius Francis, turmas facientes et portas ciuitatis claudentes, fortiter resistebant et nobis comminabantur, atque in ciuitatem  nos ingredi minime permittebant; et dum in eadem perfidia 269 permanerent, et cognouisset uniuersus noster populus eorum iniquum consilium, de presenti eos dereliquerunt, qui etiam et plures per  murum descendentes ad nos properauerunt. Alii uero portam ciuitatis aperientes, ad nostri progressi sunt presentiam, et ita ipsi maligni uiri coacti atque nolentes ad nos in ecclesia sancti Petri sunt deducti; quos interficere uniuersus populus nitebantur, et uix de eorum manibus eos ualuimus eripere; et dum infra ciuitatem, nocturno silentio, ipsos saluos introducere disponeremus, ne quis eos conspiciens interficeret, subito hi qui eis semper insidiabantur super eos irruentes eorum eruerunt oculos, Deo teste dicimus, sine nostra uoluntate atque consilio.

Unde magno dolore nostrum atteritur cor, et credite nobis, a Deo consecrata filia, atque excellentissime fili, nisi Dei protectio, atque beati Petri apostoli, et auxilium excellentissimi filii nostri Desiderii  regis fuisset, iam tum [Lamb., tam] nos quamque noster clerus, et uniuersi fideles sancte Dei Ecclesie et nostri, in mortis decidissemus periculum. Ecce quantas iniquitates et diabolicas immissiones hic seminauit atque operatus est predictus Dodo, ut qui debuerat in seruitio beati Petri et nostro fideliter permanere, ipse e contrario anime nostre insidiabantur [Lamb. Gent., insidiabatur], non agens iuxta id quod a suo rege illi preceptum est, in seruitio beati Petri et nostra obedientia fideliter esse permansurum; et certo credimus, quod dum tanta eius iniquitas ad aures excellentissimi filii nostri Carlomanni regis peruenerit, nullo modo ei placebit, in eo quod in tantam deminorationem atque deuastationem sanctam Dei Ecclesiam is Dodo cum prefatis  suis nefandissimis sequacibus cupiebat deducere; et ideo nostras tribulationes et angustias atque pericula a Deo institute religiosissime Christianitati tue atque excellentie uestre innotuimus, quoniam profecto omnipotens Deus credentes in se et confidentes in eius misericordia non dereliquit.

Agnoscat autem Deo amabilis religiositas uestra, atque Christianissima excellentia tua, eo quod in nomine Domini bona uoluntate nobis conuenit cum prefato excellentissimo et a Deo seruato filio nostro Desiderio rege, et omnes iustitias beati Petri ab eo plenius 270 et in integro suscepimus [a 1Kb] ; tamen et per uestros missos de hoc plenissime eritis satisfacti. Deus autem omnipotens sua uos protectionis  dextera circumtegat, et presentis regni gubernacula euis [longeuis] atque prosperis temporibus perfrui annuat, et eterna premiorum gaudia multipliciter faciat adipisci. Incolumem religiositatem uestram atque excellentiam tuam gratia superna custodiat.





XLuII. 271 ITEM EPISTOLA STEPHANI PAPAE, AD DOMNUM CAROLUM REGEM, ET EIUS PRAECELSAM GENITRICEM DIRECTA, In qua continentur gratiarum actiones, et collaudans Itherium [Lamb., Ittherium] abbatem, et postulans ut ei digna retributio pro suo certamine fieret [b 1Kb] .


ARGUMENTUM.---Iisdem scribit per Itherium missum regium, qui cum sociis aduenerat pro exsequendis iustitiis sancti Petri, multa prosequens laude eumdem  Itherium, quod continuo se contulerit ad recuperandum patrimonium Beneuentanum; eumdemque ut beato Petro et regibus fidelissimum liberalitati eorum commendat.

Domne [c 1Kb] religiose filie Bertrade Deo sacrate, seu domno filio Carolo regi Francorum [d 1Kb] et patricio Romanorum, Stephanus papa

Dum tantos [Lamb., Gent., tantis] beneficiorum in diuersis apostolicis causis atque utilitatibus a uobis, cumulatis suffragiis, nimia iucunditatis letitia, sancta spiritalis mater uestra, uniuersalis Dei Ecclesia releuata exsultat, nulla, ut opinor, oris assertio ad referendas sanctissime religiositati uestre atque Christianissime precellentie tue gratiarum laudes sufficere ualebit; sed tamen licet digna uobis, ab hominibus pro tanto uestro pio opere rependi non possit  uicissitudo, uerumtamen misericors Deus noster, qui potens est, et scit bonis bona reddere, ipse copiosam laborum uestrorum uobis 272 celestium retribuet premiorum recompensationem; sed et nostra sincera cordis habita erga uos affectio, sedulo pro uobis diuine non desistit maiestati orationum persoluere uota

Itaque presens Itherius, religiosus ac prudentissimus uir, et reuera noster et uester sincerus fidelis, quem cum suis concomitibus et reliquis uestris missis pro exsequendis faciendisque iustitiis fautoris uestri beati Petri direxistis, ad nos coniungens, illico in partes Beneuentani profectus est Ducatus, pro recolligendo illis in partibus sito [e 1Kb] patrimonio eiusdem  protectoris uestri apostolorum principis, qui uidelicet solertissimus uir, in omnibus secundum uestram nostramque decertauit uoluntatem, suique laboris constantiam, iuxta ut a uobis illi preceptum est, in ipsis apostolicis exhibuit utilitatibus, unde nimis cor nostrum in eius defensionis [Lamb., indefesso] certamine et firma operationis perseuerantia letatum est, quia profecto, secundum quod celestis muneris gratia, magne scientie illustratur prudentia, piis quoque meritis atque immutilate fidei decoratur integritate, tantam in eo reperimus fidelitatem in uestro nostroque seruitio, quantam diutissime nostra ardentius de eo optabat agnoscere mens.

Unde maximas atque innumerabiles gratiarum actiones religiosissime sobrietati uestre, atque  [quasi] presentialiter Christianissime excellentie tue referimus; et ideo obnixe tanquam presentialiter, benignitatem uestram petimus, ut amplissimam fauoris uestri gratiam atque largitatis munificentiam, et dignam consolationem eidem religioso uiro, pro eius laborioso certamine, quod in uestro atque nostro, ut dictum est, apostolico seruitio exhibuit, impertire iubeatis; quatenus sicut ab omnipotenti Deo, intercedente beato Petro, 273 digna operis eius in celestibus regnis exarata fertur remuneratio, ita et a uobis consolationis consequatur opem.

Omnipotens autem Deus noster, sacris apostolorum principum interuentionibus, sua uos circumtegat gratia, et presentis uite prospera, et eterna felicitatis  uobis multipliciter tribuat gaudia. Incolumem religiositatem uestram, atque excellentiam tuam gratia superna custodiat [a 1Kb] .





XLuIII. 274 ITEM EPISTOLA EIUSDEM PAPAE, AD DOMNUM CAROLUM ET CAROLOMANNUM REGES DIRECTA, In qua continentur uberrime benedictiones et pro eorum fraternitatis concordia gratiarum actiones, et de iustitiis sancti Petri [b 1Kb] .


ARGUMENTUM.---Regiis acceptis litteris Caroli et Carolomanni per Gauzibertum episcopum, Fugbertum religiosum, Ansfredum et Helmgarium eorum missos, composite inter eos discordie, ac pristini  amoris inuicem stabiliti, utrique gratulatur, petens ut que cum patre promiserant beato Petro exsequantur et iustitias plenarie reddi curent. Multa ab eorum missis audituros; nulli credendum qui redditas  iustitias dixerit. 

Domnis [c 1Kb] excellentissimis filiis Carolo et Carolomanno regibus Francorum et patriciis Romanorum, Stephanus papa.

Benedictus Dominus Deus noster, pater misericordiarum et Deus totius consolationis, qui consolator et propitiator existit omnium inuocantium eum in ueritate. Ipse enim redemptor noster preces clamantium ad se exaudiens merentium tribulationes ad gaudium conuertit; quod certe nunc in nobis atque uniuerso peculiari populo sancte Dei Ecclesie eius, diuine pietatis clementiam et misericordie benignitatem cernimus esse diffusam, in eo quod nostre orationis uota exaudiens et meroris nostri lamentationem  quam usque hactenus habuimus ex ipsa diuisione discordie, quam antiquus hostis, inimicus pacis, intra uestram fraternitatem immiserat: nunc, Deo propitio, eodem pestifero emulo confuso, in communem dilectionem et concordiam, ut uere uterinos et germanos fratres, 275 uos connexos esse discentes, in magnam letitiam conuertere dignatus est [d 1Kb] .

Itaque, precellentissimi filii, magni uictoriosissimi reges et Dei prouidentia nostri Romanorum patricii, coniungentes ad nos fidelissimi ac solertissimi uestri missi, scilicet [e 1Kb] Gauzibertus reuerendissimus et sanctissimus frater moster episcopus, atque Fuchbertus religiosus, et Ansfredus, seu Helmgarius  gloriossimi uestri, detulerunt nobis honorabiles et nimis desiderabiles syllabas uestras a Deo instituta regali potentia directas; per quas innotuistis, contentionis rixas ac litigia inter uos uersata fuisse, sed, annuente Domino, nunc ad ueram dilectionem, et unitatis concordiam, et fraternum amorem conuersi exstitisse uidemini; quo audito, magno gaudio atque letitia, una cum uniuerso populo nostro istius prouincie a uobis redempte, repleti sumus, et gemina festiuitatis gaudia peregrimus, immensas Deo nostro omnipotenti referentes gratiarum actiones, atque uictricem eius clementiam collaudantes, consona cum prophetica uoce cantantes atque dicentes: Benedictus es, Domine Deus noster, et benedicta omnia opera tua; ecce enim nunc gaudet Deus noster in celis,  gaudet et uniuersus chorus angelorum, et in terra etiam cunctus exsultat populus Christianus, et solus diabolus, inimicus pacis et discordie seminator, luget dum uictum se esse et superatum conspicit: non  enim aliter fidelium mentes existimare poterant peruenire, quam quod nunc factum esse gaudemus, si Deus omnipotens illam pacem et fraternam dilectionem in uobis multiplicet, et multiplicatam corroboret, quam suis donauit sanctis apostolis. Unde de uestra unitate etiam sancta spiritalis mater uestra, Dei Ecclesia, et eius uniuersus populus exsultat. 276 Nam si uero si et in his ipsis uestris ferebatur apicibus tota uestra uirtute uos esse decertaturos, pro exigendis iustitiis protectoris uestri beati Petri et sancte Dei Ecclesie, atque ea promissione amoris, que a uestro pio genitore, sancte recordationis, domno Pippino, eidem principi apostolorum et eius uicariis facta est, pollitici estis esse permansuros, et plenarias iustitias sancte Dei Ecclesie atque eius exaltationem  esse operaturos. Et quidem nos, excellentissimi filii, Christianissimi magni reges, omnino de hoc certi atque in omnibus satisfacti sumus, quod nulla hominum suasio aut thesaurorum copiosa datio uos poterit declinare, aut ab eadem uestra promissione, quam beato Petro spopondistis, quoquomodo immutare [a 1Kb] , tamen nunc firmitatem uestram comprobauimus, dum non corruptori et fragili homini [b 1Kb] , sed Deo omnipotenti et eius apostolorum principi placere procurastis. Unde obnixe, tanquam presentialiter, petimus, et coram Deo uiuo, qui uos regnare precepit, coniuramus excellentiam uestram, ut plenarias iustitias beati Petri, sub nimia uelocitate, secundum capitulare [c 1Kb] quod uobis per presentes uestros fidelissimos missos direximus, exigere, et beato Petro  reddere iubeatis: sicut et uestra continet promissio, et omnia que beato Petro et eius uicariis, cum uestro sancte memorie progenitore [Lamb., pio genitore] promisistis, adimplere dignemini, quatenus intercedente eodem principe apostolorum, perfectam ab omnipotenti Deo in presenti uita et futura beatitudine suscipiatis [Id. add. mercedem], post Deum in nobis [Id., uobis] habemus fiduciam, et in uestro amore atque caritatis dilectione firmiter, usque ad animam et sanguinis effusionem, uno cum uniuerso populo permanemus atque permanebimus. Tamen et de hoc, et de omnibus iustitiis beati Petri predictis uestris missis subtilius locuti sumus, 277 uestro regali culmini cuncta enarranda, et iam, sicut  terra sitiens imbrem prestolatur, ita uestrum auxilium et congruum effectum de nostris petitionibus postulamus.

Et uidete, excellentissimi filii, quia obtestamur uos per tremendum diem iudicii. Etiam beatus Petrus per nos uos adhortatur, atque obtestatur, ut sub nimia  uelocitate ipsas iustitias eiusdem principis apostolorum exigere a Langobardis iubeatis, fortiter eos cum Dei uirtute distringentes, ut sua propria idem princeps apostolorum atque sancta Romana Ecclesia recipiat [d 1Kb] ; nam si, quod non credimus, ipsas iustitias exigere neglexeritis aut distuleritis, sciatis uos de istis rationem fortiter ante tribunal Christi eidem principi apostolorum esse facturos. Si quis autem uobis dixerit quod iustitias beati Petri recepimus, uos ullo modo ei non credatis [e 1Kb] . Deus autem omnipotens sua uos dextera protegat, et uictoriam uobis de celo tribuat, suumque angelum ante faciem uestram mittat, qui uos precedat, et inimicos uestros coram uestris prosternat uestigiis, atque a Deo instituti regni uestri terminos dilatet, et presenti regno longeuiter  ac prospere gubernacula perfrui faciat; etiam et post huius uite longeuitatem celestia uobis regna per infinita tribuat secula possidenda.





XLIX. 278 ITEM EPISTOLA EIUSDEM PAPAE, AD DOMNUM CAROLOMANNUM REGEM DIRECTA, In qua continentur gratiarum actiones, et postulabat ut filium suum ex fonte sacri baptismatis suscipere mereretur [f 1Kb]


ARGUMENTUM.---Beraldus abbas et Aubertus uir illustris missi Carolomanni huius litteras afferentes, plura secreto retulerunt, quorum singulis pari modo respondit uoce. In litteris se ait uehementer cupere ut regium filium recens natum sibi concedatur suscipere e sacro fonte; eique, regine  uxori, atque eorum filiis, prospera cuncta ominatur.

Domno [g 1Kb] excellentissimo filio, Carolomanno, regi Francorum et patricio Romanorum, Stephanus papa.

Dum tantam pie considerationis gratiam atque efficacem solertiam creator noster omnipotens Dominus uestro mellifluo regali cordi pro defensione et exaltatione sancte sue Ecclesie infundere dignatus est, precellentissime filii ac benignissime rex, idcirco opinatissimi nominis tui preclara memoria et indita celitus prudentia in toto orbe terrarum diuulgata permanet, etiam in celestibus regnis digna operum tuorum refulgent merita. Unde beatus es, bone Christianissime rex, quod quidem nos conspecta fidei tue constantia, quam in apostolicis causis et nostri amoris feruore habere dignosceris, firmi in tua dilectione  permanentes, sedulo eidem nostro conditori, pro immensa uestra letitia, et a Deo instituti regni uestri stabilitate, preces fundere nequaquam desistimus.

Interea coniungentes ad nos Beraldus, religiosus  abbas, et Audbertus, uir inluster, detulerunt nobis honorandas nimisque desiderabiles syllabas a Deo protecte excellentie uestre, quas cum 279 magno honoris affectu suscipientes atque relegentes, que in eis ferebantur omnino agnouimus; sed et ipsi uestri fidelissimi missi, ea que a uestra a Deo protecta excellentia iniuncta habuerunt nobis subtilius retulerunt. De quibus sicut uestris fidelibus ad singula eis responsum reddidimus, uestro a Deo inspirato culmini liquido enarrandum.

At uero, quia amoris uestri feruor in nostris firmiter uiget precordiis, magna nobis desiderii ambitio insistit, precellentissime regum, ut Spiritus sancti gratia scilicet compaternitatis affectio inter nos adueniat; pro quo obnixe quesumus Christianitatem  tuam, a Deo institute bone rex, excellentissimeque fili, ut de preclaro ac regali uestro germine [a 1Kb] , quod uobis Dominus pro exaltatione sancte  sue Ecclesie largiri dignatus est, in nostris ulnis ex fonte sacri baptismatis, aut etiam per adorandi chrismatis unctionem spiritalem suscipere ualeamus filium, ut eadem, Deo prosperante, compaternitatis gratia in medio nostrum corroborata, magna letitia, ex hoc tam nos quamque uniuersus noster populus pariter releuati, exsultare ualeamus in Domino.

Deus autem omnipotens, per quem reges regnant et principes imperant, suo uos protegat gratia, et uictoriam uobis de celo pro sua sancte Ecclesie defensione tribuat, atque longeuos et sospites in solio regni pariter cum excellentissima et Christianissima filia nostra regina, dulcissima uestra coniuge [b 1Kb] , et amantissimis natis [c 6Kb] conseruare, et celestis regni eterna gaudia concedere 280 dignetur  possidenda. Incolumem excellentiam uestram gratia superna custodiat.





L. 281 ITEM EPISTOLA EIUSDEM PAPAE, AD DOMNUM CAROLUM ET CAROLOMANNUM REGES DIRECTA, Prohibendo atque cum nimiis adiurationibus obligando, ut de gente Langobardorum uxores minime acciperent [a 2Kb] [b 1Kb] .



ARGUMENTUM.---Carolo et Carolomanno regibus legat missos suos Petrum presbyterum et Pamphilum defensorem cum apostolicis litteris hortatoriis, quas prius in confessione sancti Petri posuerat, ibique sacrum fecerat, ut contra illas faciens esset anathema. Sententia earum est se audiuisse Desiderii filiam nuptum iri eorum alterutri, quanquam legitimo uterque connubio iunctus esset ex uoluntate patris. ualidissime huic rationi adiungit alias: primo aduersus gentem Langobardorum, in quam  zelo ductus fortasse plus equo inuehit; deinde maiorum exempla, dum eorum pater Stephani II monitu a dimittenda eorum matre se abstinuit, et Gisilam eorum sororem Constantini imp. filio uxorem dare noluit; tertio promissa eorum etiam post mortem patris iureiurando sibi ipsi firmata per Sergium nomenclatorem, fideles nimirum se futuros beato Petro et pontifici, eorumque aduersariis nunquam adhesuros; denique ea que coniugium cum perpetuis hostibus sancte sedis necessario consecutura essent, uidelicet ecclesiastice ditionis exitium. Postea sancti Petri nomine ac totius cleri et populi Romani eos obtestatur, ne suas uxores dimittant, ut Desiderii filiam ducant, nec Gisilam iungant Desiderii filio: sed potius eum regem compellant reddere sancte sedi que, sepius promissa, nunquam restituerat.

Domnis excellentissimis filiis Carolo et Carolomanno  regibus Francorum et patriciis Romanorum, Stephanus papa.

Dum omnium electorum Dei precipuam uitam et digna operum 282 merita, in nostram memoriam reuoluimus, inuenimus profecto nulla eos potuisse qualitatis diuersitate ab eorum cordis statu, et pristina sponsionis constantia amoueri. Unde et uariis antiqui hostis suasionibus ac blandimentis circumuallati, immutabiles in sue mentis firmitate constat permansisse, et ob hoc cum triumpho uictorie ad optata pertingere meruerunt gaudia. Et nimirum considerandum est, quia si quis, quibusdam suasionibus demulcitus,  uictus fuerit, a recto confestim tramite, qui ducit ad uitam eternam, per abrupta declinans deuia recontendat [ire contendat], ut ex hoc in procliuem delabatur noxam; nam plerumque certum est, quia idem antiquus hostis per infirmam naturam fidelium mentes subripere nititur. Hinc est enim, quod olim primo homini in paradiso constituto, per infirmam mulieris naturam, pestiferis ualuit suadere blandimentis diuinum transgredi mandatum, et ob hoc dire mortis humano generi irrepsit excidium: et ideo, precellentissimi filii magni reges, tanto studiosius eiusdem molimini resistendum est, ne quemquam suis irretire ualeat argumentis, quanto cernimus suis crebro insidiis ad decipiendum fidelium corda insistere [c 1Kb] .

 Itaque nostre perlatum est notioni, quod certe cum magno cordis dolore dicimus, quod Desiderius Langobardorum rex, uestre persuadere dignoscitur excellentie, suam filiam uni ex uestra fraternitate in connubio copulare; quod certe, si ita est, hec propria diabolica est immissio, et non tam matrimonii coniunctio, sed consortium nequissime adinuentionis esse uidetur. Quoniam plures comperimus, sicut diuine Scripture historia instruimur, per alienationis [d 1Kb] iniustam copulam, a mandatis Dei deuiare, et in magno deuolutos facinore: que est enim, precellentissimi 283 filii, magni reges, talis desipientia, ut penitus uel dici liceat, quod uestra preclara Francorum gens, que super omnes gentes enitet, et tam splendiflua ac nobilissima regalis uestre potentie  proles, perfida [e 1Kb] , quod absit, ac fetentissima Langobardorum gente polluatur, que in numero gentium nequaquam computatur, de cuius natione et leprosorum genus oriri certum est. Nullus enim, qui mentem sanam habet, hoc suspicari potest, ut tales nominatissimi reges, tanto detestabili atque abominabili contagio implicentur: que enim societas luci ad tenebras? aut que pars fideli cum infidele ? Etenim, mitissimi et a Deo instituti benignissimi reges, iam Dei uoluntate et consilio, coniugio legitimo, ex preceptione genitoris uestri  copulati estis, accipientes, sicut preclari et nobilissimi reges, de eadem uestra patria, scilicet ex ipsa nobilissima Francorum gente pulcherrimas coniuges, et eorum uos oportet amori esse adnexos [a 2Kb] .

Et certe non uobis licet, eis dimissis, alias ducere uxores, uel extranee nationis consanguinitate immisceri; etenim nullus ex uestris parentibus, scilicet neque auus uester, neque proauus, sed nec uester genitor, ex alio regno uel extranea natione coniugem accepit; et quis de uestro nobilissimo genere se contaminare aut commiscere cum horrida Langobardorum gente dignatus est, ut nunc uos suademini, quod auertat Dominus, eadem horribili gente pollui. Itaque nullus, externe gentis assumpta coniuge, 284 innoxius perseuerauit. Aduertite, queso,  quanti qualesque potentes per alienigena coniugia a preceptis Dei declinantes et suarum sequentes uxorum alienigene gentis uoluntatem, ualidis innexi excessibus, immensa pertulere discrimina. Impium enim est, ut uel penitus uestris ascendat cordibus alias accipere uxores super eas quas primitus uos certum est accepisse [b 1Kb] . Non uobis conuenit tale peragere nefas, qui legem Dei tenetis, et alios ne talia agant corripitis. Hec quippe pagane gentes faciunt. Nam, absit hoc a uobis, qui perfecte estis Christiani, et gens sancta, atque regale estis sacerdotium; recordamini et considerate quia oleo sancto uncti per manus uicarii beati Petri, celesti benedictione estis sanctificati, et cauendum uobis est ne tantis reatibus implicemini. Mementote hoc,  precellentissimi filii, quod sancte recordationis predecessor noster Dominus Stephanus papa, excellentissime memorie genitorem uestrum obtestatus est, ut nequaquam presumeret dimittere dominam et genitricem uestram, et ipse sicut reuera Christianissimus rex eius salutiferis obtemperauit monitis [c 1Kb] .

Nam et illud excellentiam uestram oportet meminisse,  ita uos beato Petro et prefato uicario eius, uel eius successoribus spopondisse, se amicis nostris amicos esse et se inimicis inimicos, sicut et nos in eadem sponsione firmiter dignoscimur permanere [d 1Kb] : et quomodo nunc contra animas uestras agere contenditis, et cum nostris inimicis coniunctionem facere uultis, dum ipsa periura Langobardorum 285 gens semper Ecclesiam Dei expugnantes, et hanc nostram Romanorum prouinciam inuadentes, nostri esse comprobantur inimici? Itaque et hoc peto, ad uestri [uestram] referre studete memoriam, eo quod dum [e 1Kb] Constantinus [Copronymus] imperator nitebatur persuadere, sancte memorie, mitissimo uestro genitori, ad accipiendum coniugio filii sui germanam uestram, nobilissimam Gisilam,  neque uos alie [alii] nationi licere copulari, sed nec contra uoluntatem apostolice sedis pontificum quoque modo uos audere peragere; et quam ob causam nunc contra apostolica mandata et uoluntatem uicarii apostolorum principis agere conamini, quod nunquam uester pater perpetrauit? An nescitis quod non infelicitatem nostram, sed beatum Petrum, cuius, licet immeriti, uices gerimus, spernitis? Scriptum est enim : Qui uos recipit, me recipit; et qui uos spernit, me spernit. Recordamini, peto, excellentissimi filii, quomodo uos fide [Bar., uobis fideliter] dicere uisus est prefatus uester domnus ac genitor, promittens in uestris animabus, Deo et beato Petro atque eius uicario antefato, sancte recordationis, predecessori  nostro domno Stephano pape, firmiter debere uos permanere, erga sancte Ecclesie fidelitatem, et omnium apostolice sedis pontificum obedientiam, et illibatam caritatem, et postmodum predecessori nostro domno Paulo pape, eadem uos, una cum eodem uestro genitore, certum est plerumque per missos et scripta promisisse, et post decessum antefati sancte memorie patris uestri, et uos ipsi  sepius tam per uestros missos quamque per litteras, simulque et per Sergium, fidelissimum nostrum nomenculatorem, et per alios nostros missos nobis spopondistis, in eadem [a 2Kb] uos uestra promissione, sicut 286 genitor uester, circa sanctam Dei Ecclesiam et nostram fidelitatem esse perseueraturos.

Sed et illud queso ad uestram referte memoriam, qualiter uos prefatus Dominus Stephanus papa, in suo transitu, per sua scripta sub terribili adiuratione adhortari studuit [b 1Kb] , firma stabilitate uos esse permansuros erga dilectionem sancte Dei Ecclesie, et illibatam caritatem apostolice sedis pontificum; et omnia uos adimplere iuxta uestram eidem Dei apostolo adhibitam sponsionem, et nunc [Fors., ubi est] ista est uestra promissio. O quantum  laborem sustinuit idem precipuus ac beatissimus pontifex, qui ita imbecillis existens, tanto se exhibuit prolixi itineris periculo, et nisi Dominus presto fuerit, in uacuum eius labor deducetur, fuitque nobis iter illud, quod ibidem idem noster predecessor in Franciam properauit, in magnam ruinam, dum nostri inimici plus nunc quam pridem in superbie ferocitatem eleuati sunt; et ecce quod uerebamur euenire cernimus, conuersaque est nostra letitia in luctum, et facta sunt nouissima mala peiora prioribus, et unde exspectabamus nobis lumen oriri, eruperunt tenebre.

Quapropter et beatus Petrus, princeps apostolorum, cui regni celorum claues a Domino Deo tradite sunt, et celo ac terra ligandi soluendique  concessa est potestas, firmiter excellentiam uestram, per nostram infelicitatem, obtestatur, simulque et nos una cum omnibus episcopis, presbyteris, et ceteris sacerdotibus, atque cunctis proceribus, et clero sancte nostre Ecclesie 287 abbatibus etiam et uniuersis religiosis diuino cultui deditis, seu optimatibus et iudicibus uel cuncto nostro Romanorum istius prouincie populo, sub diuini iudicii  obtestatione uos adiuramus, per Deum uiuum et uerum, qui est iudex uiuorum et mortuorum, et per eius ineffabilem diuine maiestatis potentiam atque per tremendum futuri iudicii diem, ubi omnes principes et potestates, et cunctum humanum genus, cum tremore assistere habebimus, nec non et per omnia diuina mysteria, et sacratissimum corpus beati Petri, ut nullo modo quisquam de uestra fraternitate presumat filiam iam dicti Desiderii Langobardorum regis in coniugium accipere. Nec iterum uestra nobilissima germana Deo amabilis Gisila, tribuatur filio sepe fati Desiderii [c 1Kb] , nec uestras quoquo modo coniuges audeatis dimittere [d 1Kb] ; sed magis recordantes que beato Petro apostolorum principi polliciti estis, uiriliter eisdem nostris inimicis  Langobardis resistite, distringentes eos firmiter, ut propria sancte Dei Ecclesie [Lamb. add. et] Romane reipublice reddere debeant, eo quod omnia que uobis polliciti sunt transgredientes, nos quotidie affligendo et opprimendo non cessant; etiam quia aliquid nobis reddere minime sunt inclinati; etiam et nostros inuadere fines noscuntur, et tantummodo per argumentum in presentia de uestris missis simulant iustitias nobis facere. Nam nichil ad effectum perducitur, et quidquam ab eis de nostris iustitiis nequaquam recipere ualuimus [e 1Kb] .

Unde ecce, ut cuncti nostri dolores subtiliter uestris auribus suggerantur, direximus nostros missos, uidelicet Petrum dilectum filium nostrum presbyterum et Pamphilum defensorem regionarium sancte  nostre Ecclesie, quos et de imminente 288 nobis tribulatione nec non et de singulis causis subtiliter informauimus, uestro regali intimandis culmini, et petimus ut solita benignitate eos suscipere, nostreque petitioni uestras a Deo inspiratas aures accommodare dignemini, et amplissimam liberationem atque exaltationem sancte Dei Ecclesie, spiritalis matris uestre, et istius a uobis redempte prouincie defensionem  perficere iubeatis, ut perfectam remunerationem a iusto iudice Deo nostro, intercedente eius principe apostolorum, beato Petro, suscipiatis [a 1Kb] .

Presentem itaque nostram exhortationem atque adiurationem, in confessione beati Petri ponentes, et sacrificium super eam atque hostias Deo nostro offerentes, uobis cum lacrymis ex eadem sacra confessione direximus; et si quis, quod non optamus, contra huiusmodi nostre adiurationis seriem agere presumpserit, sciat se auctoritate domni mei beati  Petri, apostolorum principis, anathematis uinculo esse innodatum, et a regno Dei alienum, atque cum diabolo et eius atrocissimis pompis, et ceteris impiis eternis incendiis concremandum, deputatum. At uero qui obseruator et custos istius nostre exhortationis exstiterit, celestibus benedictionibus a Domino Deo nostro illustratus, eternis premiorum gaudiis, cum omnibus sanctis et electis Dei, particeps effici mereatur [b 1Kb] . Incolumem excellentiam uestram gratia superna custodiat.





289 DE ADRIANI XLIX EPISTOLIS COMMENTATIO PRAEuIA.


 1. Que due res maxime attendende erant in pontificiis hisce epistolis, summa libertas ordinationis Romani pontificis, et dominatio libera sancte sedis in Urbe et eius ducatu, ex hucusque allatis perspicue sunt, ni fallor. Attamen luculentiores eedem fient ex iis que deinceps afferentur. Preterea noue ditionis, seu Exarchatus et Pentapoleos, cuius infirma  semper fuit semperque meticulosa possessio ante exactos reges Langobardos, tum ualido ac stabili nitentis fundamento, tum ingentibus hinc inde aucte incrementis monumenta certa spectanda restant in Adriani epistolis que mox sequentur. Ex earum quoque nonnullis  collectionis canonum, qua uti cepit sancta sedes octauo seculo a Dionysiana diuerse, clarior quam ex Zacarie decretali epistola  cognitio suppetet. Denique, quod precipue optandum erat, questionibus fere innumeris eruditorum elapsi labentisque seculi precipue aduersus diploma Ludouici Pii, modus aliquis afferetur. Ea propter antequam de epistolis loquor, nonnichil dicam de consecratione Romani pontificis, de dominio Urbis et Romani ducatus, de incremento ecclesiastice ditionis, ac de collectione canonum Romana, aduersus precipuas nuperorum aliquot scriptorum opiniones, quas aut ceca fides auctoribus magni nominis qui superiori euo floruerunt, aut amor nimius, fortasse etiam  arbitraria interpretatio chartarum ueterum, pepererunt. Tametsi capita ista singula ad easdem litteras referentur, imo ab iis profecta esse palam fiet sententias ipsas adhibendo, queis Adrianus regem Carolum instruens utebatur. Incipiam a consecratione.

II. Libertatem canonicam consecrationis Romani pontificis satis superque comprobat interpontificium octo dierum. Nihilominus Dei optimi beneficio ad nos usque peruenit Adriani electio et consecratio, quam nefas est preterire. Eruditos non latet quot ante Gregorium III necessaria erant post electionem, ut pontifex consecraretur: relatio de electione ad principem, alia ad exarchum, alia ad archiepiscopum Rauenne, alia ad iudices Rauenne, alia demum ad apocrisarium Rauenne, plene omnes demissarum precum, ut canonica electio confirmaretur: non enim aliter ueniri ad consecrationem poterat . Secus est de Adriani ordinatione, ut uidere 290 est apud Mabillonium  . Nam statim post decretum electionis aliquantulum uarium ab eo quod exstat in Diurno, et solecismis pro illa etate scatens, hec sequuntur: »Explicit electio. Ipse etiam uen. Adrianus in initio ordinationis sue indiculum recte fidei huiusmodi composuit: Ego Adrianus, etc.,« ut in Diurno. Indiculum uero excipiunt  professio fidei scriptis mandata, et alia professio seu alloquium, que et ipse cum uarietate aliqua habentur in Diurno; nam per totum octauum nonumque seculum et sequentis partem obtinuerunt. Huiusmodi ordinatio libera moris fuit sancte sedi post Gregorium III in successoribus, quos recensui in monito ad epistolas pseudopape Constantini, Leonis III ordinationem haud pretermittens, quam huiusmodi fuisse nullum dubium. An quidquam mutatum fuerit, postquam a Leone ipso coronam imperialem Carolus assecutus fuit, explorandum esse iam dixi, ubi de diplomate Ludouici Pii sermo instituetur.

III. Hic uero silentio preterire non debeo eiusdem nature esse monumentum unde Adriani ordinationem decerpsi, ac opusculum illud Ioannis diaconi, quod consarcinatum aiebam ex uariis antiquitatis frustulis. Eius siquidem Mabillonius testatur se uidisse exempla duo in peruetustis totidem codicibus monasterii olim celebris Nonantulani, aliudque Rome.  Id autem non est satis ad detergendam imposture notam monumento. Nam auctor monachus, quicunque is fuerit, catalogo sanctorum sui monasterii additurus Adrianum I, quem Mutinenses colere ceperunt uIII Idus Iulias, de duobus Adrianis primo et tertio unum fecit, sicque traditionem istam antiquam, ut ait Pagius , sed falsam de Adriano I ibi sepulto, ad posteros emisit. Id Bollandiste etiam animaduertunt . Neque ulli eruditorum persuasum hodie est, Adrianum alium quam tertium Nonantule sepultum esse. Hic enim Wormatiam inuitatus a Carolo Caluo anno predicto 885 , ut habent Annales Lambeciani , defecit in itinere. Sic regis »fraudulenta consilia, aiunt Annales, Dei nutu dissipata sunt. Nam pontifex Romanus ab Urbe digressus, et Eridano  flumine transito, uitam presentem finiuit; sepultusque est in monasterio Nonantulas.« Apud Anastasium locus ipse indicatur: »Super fluuium Scultinna  in uilla, que uiulzachara nuncupatur .« Quam uillam Muratorius 291 deprehendit  uocari hodie Sanctum-Cesarium, parumque inde dissitum territorii Mutinensis pagum Spilambertum, ubi Adrianus III diem obiisse dicitur: »In locum, qui Spinum Lamberti uocatur, uitam finiuit uIII Id. Iul. et ad ecclesiam monasteriumque beati Siluestri, quod Nonantula dicitur, perductus honorifice sepultus est.« Post que de Adriani primi rebus gestis pergit dicere, et Carolum Magnum cum Carolo Caluo confundens, historiam rerum duorum regum, totidemque pontificum absoluit.

Iu. Huiusmodi scribendi genus tanto cum posterorum incommodo, damnandum sane ac reiiciendum omnino est. Si qua autem monumenta interseruntur,  quorum fides aliunde integra peti possit, amplecti ea oportet, quod ego nunc facio ad consecrationis libertatem per ea tempora demonstrandam. Continuo igitur post decretum electionis, ordinationem, seu consecrationem fieri consueuisse argumento est indiculus, quem initio ordinationis emitti constat ex Anastasio  contra Ioannem Rauenne archiepiscopum: »Nec mirum, inquit, cur postea ista fecerit, qui cautiones et indiculos, qui soliti sunt ab archiepiscopis Rauennatibus in scrinio fieri in initio consecrationis sue, more Felicis decessoris sui falsauit.« Perinde enim tum fieri tam in electione episcoporum quam in ordinatione pontificum, formule ipse docent, que exstant in libro Diurno; hoc nichilominus cum discrimine, quod pontificia consecratio inter Kyrie eleison et Gloria in excelsis expediebatur; episcopalis non ita. Idcirco est apud Gratianum : »Quum solus Romanus pontifex, qui ante hymnum angelicum consecratur, et postmodum ipse missarum solemnia  incipit, et perficit consecratus, in die consecrationis sue ualeat ordines celebrare.« Ceterum tam indiculum, quam duas sequentes professiones, in desuetudinem iuisse certum est, earumque loco adhiberi ceptam formulam, quam Garnerius  confert cum indiculo, de quo nuper. Eius principium, Ego N. S. R. E. diaconus, uel presbyter, uel episcopus card. electus, necnon collegium coapostoli Pauli citra seculum nonum illam differunt. Nam prima electio Rom. pontificis ex episcopo facta est, contra apostolice sedis disciplinam, anno 891, cum Portuensis episcopus Formosus ab ecclesia sua uiolenter abstractus, et ad Petri cathedram euectus, horrida sui cadaueris depositione terrorem aliquandiu incussit ceteris, ne ex episcopali ordine illuc proueherentur. Collegium uero Pauli introductum fuit per idem tempus, tametsi doctrine potius quam 292 auctoritatis ratio habita fuisse uideatur. Paulum siquidem uas electionis electum a Christo Domino,  et doctoris gentium appellatione insignem, summe auctoritatis collegam esse datum Petro nec traditione, nec Scriptura, nec Patrum testimoniis comprobatur.

u. Professionis apud Iuonem, Gratianum, Antonium Augustinum, et Baronium celebris modicam eam partem, qua Paulus introducitur, conferre cum indiculo, qui per nonum seculum uigebat, abs re non erit. Indiculus igitur sic fluit: »Hanc uere fidei rectitudinem quam, Christo auctore tradente, per successores tuos atque discipulos usque ad exiguitatem meam perlatam, in tua sancta Ecclesia reperi, totis conatibus meis usque ad animam et sanguinem custodire, temporumque difficultates cum tuo adiutorio toleranter sufferre.« Professio uero, cuius etatem Garnerius non recte constituit nono seculo, eadem hunc in modum profert: »Sed uere fidei rectitudinem, quam Christo auctore tradente per te, et beatissimum tuum coapostolum Paulum, et per  discipulos successores uestros usque ad exiguitatem meam prolatam in tua sancta Ecclesia reperi, totis conatibus usque ad sanguinem custodire.« Alia profecto inueniuntur inter indiculum et professionem discrimina: illud uero pre ceteris notatu dignum uidetur, quod ubi in indiculo sex tantum generalia concilia probantur, in professione octauum quoque accipitur, quod Adriano II celebratum est Constantinopoli anno 869. Que res non minus posteriorem etatem professioni quam indiculum in prefata consarcinatione existentem Adriano primo uindicat, ita ut auferatur omne dubium, quin anno 772 cum idem consecrabatur Romanus pontifex, continuo post decretum libere ordinatus fuerit.

uI. Hinc est quod neque ad exarchum electionis sancti Zacarie decretum est missum; neque exstincto Exarchatu ad principem, Stephani II, neque Pauli fratris eius, qui ante ordinationem schismate dilatam, societatis et amicitie Francorum satagens, missos ac litteras de fraterna morte suique electione  ad Pippinum direxit; neque inuasoris Constantini, qui, sacrilega consecratione peracta, scripsit pariter Pippino; nec denique Stephani III cui successit Adrianus, huiusque successoris Leonis III per totum octauum seculum, annis sexaginta, aut Rauenna, aut Constantinopoli confirmatio decreti petita est. Decretum uero ipsum nullatenus immutari debere sancitum fuit ab Stephano eodem in concilio, de quo satis est dictum in Admonitione ad eius litteras. Decreti uerba ualde perspicua hec sunt: »Et ita more solito decretum 293 facientes, et in eo cuncti pariter concordantes subscribere debent.« Et subiungit quod maxime attendi debet: »Hoc itaque et in aliis ecclesiis sub diuini iudicii obtestatione decernimus obseruandum.« Quare Adrianus Carolo regi ostendens  aduersus turbida quorumdam ingenia nullas ei partes esse in Rauennatis archiepiscopi electione: »Qui, ait, cum iucunditate decreti omnium manuum subscriptione roborati ad nostram  apostolicam sedem occurrebant, proprium sibi antistitem consecrandum, sicut et nunc canonice factum est.« Hactenus de consecratione ex monumentis certis in consarcinatione Nonantulana existentibus.

uII. Ex dictis de summa libertate ordinationis Romani pontificis summa item libertas dominationis sancte sedis in Urbe et eius ducatu euincitur. Si enim obsequium omne erga exarchum quandiu stetit et postmodo erga principem desiit, nulla igitur Romanis cum imperio necessitudo fuit, Romaneque ditionis administratio penes pontificem et Romanos erat. Nihilominus littere Adriani huiusmodi dominationem luculenter adeo testantur, ut illationibus non sit opus ad rem tenendam. Iam uidimus sub ipsa initia patriciatus Pippini regis datumque ab eo diploma donationis Exarchatus et Pentapolis, antequam Stephanus II iniret ciuitatum possessionem, queri pontificem quod Langobardi aliquas ciuitates nostras in prouincia Romana inuaserint .  Ita etiam successores, ubi de aliqua ex iis ciuitatibus loquuntur, nostras eas dicunt. Ex Adriani autem epistolis plurima eiusmodi suppetunt exempla. Hanc nostram Romanam ciuitatem  appellat sedem regalis sacerdotii, ut ciuitatem nostram castelli felicitatis uocat unam ex Tuscie Langobardie urbibus, quas donarat Carolus . Nostros Romanos a calumnia uindicat, et naues Grecorum gentis in portu ciuitatis nostre Centumcellensis comburi se fecisse ait littoribus infestas . Eademque prorsus appellatione res in territoriis nostris sitas, et territoria nostra nominat, ubi de Exarchatu agit  qua loca et res Romani ducatus. Insuper de ecclesiastica ditione iisdem loquitur uocibus, queis de amplissima ditione Caroli; perinde enim uestros fines, uestras partes, ac nostros fines, nostras partes utriusque dominii regiones appellat . Summa est pari auctoritate pontifices dominatos esse in Urbe et eius ducatu,  atque in exarchatu et Pentapoli, cuius rei testes sunt locupletissimi epistole quas uersamus. Discrimen tantummodo in utriusque 294 ditionis origine reperitur, nam Romana 25 fere annis antiquior est altera. Titulus quoque dominii est uarius: nam Roma et eius ducatus ex populorum uoluntate in pontificis ditionem uenit; exarchatus uero et Pentapolis ex donatione.

uIII. Patriciatus uoce Adrianus utramque ditionem luculente distinguit; Romane enim patricium appellat Carolum, et exarchatus ac Pentapolis diuum Petrum. . uerba ipsa proferam: »Honor, inquit, patriciatus uestri a nobis irrefragabiliter conseruatur, etiam et plus amplius honorifice honoratur; simili modo ipse patriciatus beati Petri fautoris uestri tam a sancte recordationis domno Pippino magno rege genitore nostro in scriptis in integro concessus, et a uobis amplius confirmatus, irrefragabili iure permaneat.« Quidnam comparatione ista patriciatus Adrianus uelit, per se patet.  Petrus enim in celis habitans nonnisi protector aut defensor sui successoris in administratione prouinciarum esse poterat. Talemque fuisse Carolum Rome et ducatus immensa testium integerrimorum serie comprobari posset; satis tamen erunt duo apud Ducangium in Glossario . In Capitulari 1, an. 769, et Aquisgran. an. 789, Carolus dicitur: »Rex regnique Francorum rector, et deuotus sancte Ecclesie defensor, atque adiutor in omnibus apostolice sedis.« Hugo Flauiniacen. in Chron. p. 223: »Non debere regem imperatoris filium, qui non sine causa gladium portaret, qui Romane reip. patricius, tutor et defensor esse deberet, tantam pati Ecclesie Dei conculcationem.« Idcirco pontifex in laudata epistola eumdem honorem exigit a Carolo erga patriciatum diui Petri, quo ipse Caroli patriciatum prosequebatur. Deinde pergit dicere: »Quia sicut nos semper uestros homines suscipientes commonemus, ut in uera fide atque puritate cordis totis eorum uiribus in uestro  maneant seruitio, ita et uos simili modo quicunque ex nostris hominibus ad uos uenerint,« etc. Nam summam eamdem fidem, ac beneuolentiam erga apostolorum principem tutorem et defensorem donationis Pippiniane ab eo confirmate seruandam esse ait a Carolo, quam ipse Carolo seruabat tutori ac defensori apostolice sedis, ut perspicue Paulus I eum appellat: »Ecclesie tutorem«  et alibi passim protectorem ac defensorem nuncupari ostendi in notis ad hasce epistolas.

IX. Quod si forte aliquando Carolus quidquam iuris sibi arrogare tentauit pro sui patriciatus honore, ut suggestum ei fuerat ab 295 aduersariis apostolice sedis, pontifex suauiter restitit, suosque terminos patriciatum excedere non permisit. Rei exemplum suppetit ex iisdem Adriani epistolis . Suggerebatur Carolo Rauenne archiepiscopum eligi debere coram misso regio. Negat pontifex, et ad patriciatus honorem quod attinet, »Nullus homo, inquit,  esse uidetur in mundo, qui plus pro uestre regalis excellentie decertare moliatur exaltatione quam nostra apostolica assidua deprecatio; et sicut in nostris precordiis nisibus totis ubique super omnes uos honorauimus et honoramus, ita amplius ac amplius honorem regni uestri precellere omnibus, qui in mundo esse noscuntur: uerumtamen et de ipsa beneuolentia, quam in uestrum gerimus culmen honoris, in uniuerso innotuit mundo, sicut nempe omnibus patet; quia die noctuque in confessione fautoris uestri beati Petri non intermittimus fundere preces.« Huiusmodi alia et in predecessorum et in Adriani epistolis multa inueniuntur. Quare euidens est patriciatum, quem alibi uidere est appellatum uestram regalem tuitionem , in eo situm fuisse, ut sancta sedes defenderetur spe premii celestis  et de aduersariis uictorie in hoc mundo per sancti apostolorum  principis adiutorium, assiduis publicisque pontificis et Romanorum precibus ante eius confessionem imploratum. Hac una spe illectos Pippinum et Carolum Francorum reges longe lateque amplificasse apostolice sedis ditionem inuenio; at dominii quidquam sibi aut arrogasse, aut reseruasse, preterquam in Spoleti et Tuscie ducatibus, nusquam legitur.

X. Cum autem huiusmodi patriciatum Gregorius III exhibuisse dicatur Carolo Martello, et Stephanus II certissime contulerit Pippino eiusque filiis anno 754, ab iis igitur temporibus pontifex dominabatur Rome, quippe cuius defensionem Francorum regibus commendauit. Defensionem, inquam, non dominium: ius enim istud erat imperatorum, et ceremonia ipsa qua creabantur ab imperatore patricii, id patriciatus genus amouet ab Stephano II, qui primus omnium eo nomine insignes fecit reges Francos. Nec longe petenda eadem est, namque ex ipso Codice Carolino  non obscurum exemplum suppeditatur,  ducis nimirum Beneuentani Arichisii, qui ab imperatore eam dignitatem auebat assequi, tametsi morte preuentus spem fallacem reliquit Grecis. Imperator itaque »emisit illi 296 suos legatos, scilicet spatharios duos in ditionem Sicilie ad patricium eum constituendum, ferentes secum uestes auro textas, simul et spatham, uel pectinem, et forcipes, sicut illi predictus Arichisus indui et tonderi pollicitus fuerat.« De hac dignitate eiusque indole plurima congessit Ducangius in Glossario que ad rem non faciunt; plurima etiam Pagius , Petri presertim de Marca opiniones adoptans super patriciatu Romane Ecclesie. Ea uero nichil moror, quia falsa admiscentur ueris, et que uera sunt exaggerantur. Et sane in antiquis Francorum annalibus ab anno 741 ad 793 qui tanti apud omnes habentur , anno 754, hec referuntur: »Supradictus apostolicus Stephanus confirmauit Pippinum unctione sancta in regem  et cum eo  coniunxit duos filios dominum Carolum et Carlmannum in reges.« Perinde Fuldenses an. 753: »Honorifice exceptus apud Parisios, duos filios eius Carlmannum et Carlum unxit in reges.« Cum iisdem congruentia apud Anastasium leguntur : »Christianissimus Pippinus ab eodem sanctissimo papa Christi gratia cum duobus filiis suis reges uncti sunt Francorum.« Post huiusmodi solemnem inaugurationem testis est hic Codex Carolinus, necnon Adriani gestorum scriptor apud Anastasium  reges illos esse appellatos patricios. Id uero nominis seu dignitatis aut ex sacramento per eosdem reges emisso dum inungebantur se Romanam Ecclesiam defensuros, aut ex pacto inito cum pontifice ante unctionem prouenerit, patricios eos Romanorum exinde fuisse nullum dubium; solemni autem ceremonia creatos nusquam reperitur. Ea propter qui eiusmodi patriciatui aliud tribuunt, preter Romane Ecclesie defensionem, magno in errore uersantur.  Et qui Romanum pontificem non uident principem sancte reip. cuius defensionem contra Grecam impietatem et Langobardorum inuasiones committit Francie regibus, corporeis oculis mentisque acie capti esse uidentur.

XI. Nec Roma solum cum suo ducatu, sed exarchatus etiam et Pentapolis a Grecis impiis defecerant, adheserantque pontifici, ut dictum est alibi; attamen ditionis pontificie partem ee prouincie non fecerunt, nisi post Pippini donationem, que incrementi apostolice ditionis initium fuit. Ea uero donatio, ut ex litteris predecessorum Adriani didicimus, aliqua ex parte aut inuasione aut detentione Langobardorum minuta, in sancte sedis possessionem integram usque 297 ad annum 774 non peruenit, cum Caroli regis uirtute subactis Langobardis, rege eorum Desiderio capto, filioque huius Italia pulso, rerum potiti sunt Franci. Eginhartus de exitu belli Italici, quod Carolus Adriani precibus susceptum  eo anno confecit, ita loquitur : »Finis tamen huius belli fuit subacta Italia, et rex Desiderius perpetuo exsilio deportatus, et filius eius Adalgisus Italia pulsus, et res a Langobardorum regibus ereptas Adriano Romane Ecclesie rectori restituere:« Etenim Romam ueniens primum omnium Pippini genitoris sui donationem non modo confirmauit, »sed super corpus beati Petri subtus Euangelia que ibidem osculantur collocauit,« ut est apud Anastas. ; et uti Adrianus Carolo in mentem reuocat  Rauennatis archiepiscopi audaciam accusans: »Dum ad limina apostolorum profectus es, ea ipsa spondens confirmasti, eidemque Dei apostolo presentaliter manibus tuis eamdem offeruisti promissionem.« Et sepe alibi, quod patebit in notis. Que autem de regno Langobardorum sui iuris facto tum addiderit in suo diplomate non ita certum: nam quater omnino Carolus Romam uenit, ter Adriano pontifice, an. 774, 781,  787, et semel Leone III, 800. Id certum, quod ciuitates Tuscie Langobardorum ad primam profectionem pertinent; anno siquidem 776 , Adrianus nuntiat Carolo, Reginaldum Clusinum ducem hostilia commisisse in una ex iis ciuitatibus, quam nostram appellat. »Per semetipsum cum exercitu in eamdem ciuitatem nostram Castelli Felicitatis properans, eosdem Castellanos abstulit.«

XII. Eadem occasione Carolum obtulisse beato Petro et Tusciam regalem que a Lunis incipit, et Spoletanum ducatum, nullus dubito. Etenim de Spoletano ducatu perspicue loquitur Adrianus  in suis litteris ad Carolum: »Quia et ipsum Spoletinum ducatum uos presentaliter offeruistis protectori uestro beato Petro principi apostolorum per nostram mediocritatem pro anime uestre mercede.« De Tuscia autem regali tametsi minus aperte loquitur tamen et petens remoueri Clusinum ducem , et duci Lucensi precipiens ut Grecis  piratis sua nauigia obiiciat  iuris nescio quid in eo ducatu exercet, quod in reliquis Italie regni partibus exercere non reperitur. Quamobrem integra donatio Caroli apud Anastasium designata per fines, »A Lunis cum insula Corsica, deinde in Suriano, deinde in monte Bardonis, deinde in Berceto, deinde in Parma, deinde in Regio, exinde 298 in Mantua atque in monte Silicis, atque prouincia uenetiarum, et Istria;« integra, inquam, donatio inscite admodum uti falsa respuitur a nonnullis: quia nempe oblationis uocabulum anceps sepiusque adhibitum in Codice isto pro donatione, nullum uidetur discrimen inferre inter ea que diuo Petro sunt oblata, supremo dominio retento, cuiusmodi sunt ii ducatus Tuscie et Spoleti, atque illa que una cum suprema potestate diuo Petro eiusque successoribus sunt donata amplificandi ergo apostolice sedis ditionem. Attamen quis de nulla eorum ducatuum ciuitate eque sollicitos uidens pontifices nullamque nostram appellare, discrimen non  sentit? Extra omnem aleam rem ponit diploma Ludouici Pii, quem unus tantum aut alter ex nostris scriptoribus commentitium ineptissime pronuntiauit: »Quando, inquit, idem pontifex  eidem  de suprascriptis ducatibus, id est Tuscano et Spoletino, sue auctoritatis preceptum confirmauit. Eo scilicet modo, ut singulis annis predictum censum ecclesie beati Petri apostoli persoluatur.« Itaque censum tantummodo ex iis ducatibus sancto Petro oblatis exigere debebant pontifices, nec de administratione quidquam ad eos pertinebat. At contra in Tuscia Langobardica  et in territorio Sabinensi, quod serius ocius donatum fuisse ab eodem Carolo testantur Adriani littere 67, 71, 72, 73, al. 69, 56, 76, 78, ius summum erat sancte sedis, ut in exarchatu et Pentapoli: he siquidem due prouincie donationis erant Pippini a Carolo filio confirmate et Langobardorum  regno exciso plenissime uindicate; cetera omnia Caroli eiusdem donationem efficiunt.

XIII. Hanc equidem Adriani litteris, que mox sequentur, comprobatam per partes, cupio ut lector animo precipiat integram ex charta diuisionis regnorum Caroli inter filios. Ubi enim agit de regno Pippini inter fratres diuidendo, si forte iis premoriatur, ita decernit: »Ab ingressu Italie per Augustam ciuitatem accipiat Carolus Eboreiam, uercellas, Papiam, et inde per Padum fluuium termino currente usque ad fines Regensium, et ipsam Regium, et Ciuitatem Nouam, atque Mutinam, usque ad terminos sancti Petri.« Non alios hodieque habet sancta sedes. Prosequitur diuisio: »Has ciuitates cum suburbanis, et territoriis suis, atque comitatibus, que ad ipsas pertinent, et quidquid inde Romam pergenti ad leuam respicit de regno quod Pippinus habuit, una cum ducatu Spoletano, 299 hanc portionem, sicut prediximus, accipiat Carolus. Quidquid autem a predictis ciuitatibus uel comitatibus  Romam eunti ad dextram iacet de predicto regno, id est portionem que remansit de regione Transpadana, una cum ducatu Tuscano usque ad mare Australe, et usque ad Prouinciam, Ludewicus ad augmentum sui regni sortiatur.« Profecto qui ducatum Tuscanum hac in diuisione nominari audit, quem totum in donatione per fines comprehendi uidit, paradoxum hec sapere arbitratur; secus si eum ducatum una cum Spoletano apostolorum principi oblatum meminerit, at supremo iure retento. Recte enim liberalitatem Caroli erga sanctum Petrum, cui oblatus fuerat, donationi insertus demonstrat, et merito inter prouincias regni Ludouici recensetur, quia censu tantum soluto sancte sedi, supremum ius regis erat. Itaque hec satis sint de incremento ecclesiastice ditionis, quod infra enucleatius expendendum erit. De collectione enim canonum nonnichil dicam necesse est, quod Adriani litterarum auctoritate  que ad  Zacarie epistolam animaduertebam, confirmet ipsamque collectionem prodat.

XIu. Cum rex Carolus Rome primum fuit anno 774, ita enim cum melioribus sentiendum mihi uidetur, tanti non habuit Adrianus temporalia negotia  ut precipue de instauranda Gallicana Ecclesia non cogitarit. Ante annos triginta rem tantam ceperat Bonifacius Moguntinus: at prouincias ecclesiasticas adeo turbatas inuenit, ut parum ipse profecerit; neque Adriano pontificatum adepto ex metropolitis plures quam duo honorem pristinum assecuti fuerant. Quamobrem regi amico et pietate insigni duos exhibuit codices, qui ad rem tanti momenti perficiendam adiumento essent. Primus notitiam exhibebat prouinciarum septemdecim, que tum metropoles singulas, tum episcopales sedes unicuique subiectas numerando recensebat; cuius exemplum ex Cod. uat. num.  1338, prodiit in lucem studio Emmanuelis a Schelestrate  cum hoc titulo: »Iste codex est scriptus de illo authentico, quem domnus Adrianus apostolicus dedit gloriosissimo Carolo regi Francorum et Longobardorum ac patricio Romanorum, quando fuit Rome.« Alter codex concilia sex generalia ante id temporis celebrata, et Grecorum canonum compendium continebat, ut docet titulus ex editione Labbei et aliorum, ac precipue Canisiana elegantissima ex 300 recensione Basnagii  qui est huiusmodi: »Incipit compendiosa traditio canonum Orientalium, siue Africanorum, quos beatus Adrianus papa in uno uolumine cum superioribus conciliis ad dispositionem Occidentalium ecclesiarum Carolo Rome posito dedit regi Francorum et Longobardorum ac patricio Romanorum.« Primus quidem codex huc non spectat, nisi quatenus pontificis ac regis precipuam sollicitudinem Ecclesie Francorum  atque ecclesiastice discipline instaurande testatur,Zpontificis nimirum, quia eodem tempore »omnibus archiepiscopis et episcopis« encyclicam scripsit, »ut habeat unaqueque metropolis ciuitates subditas, quas beatus Leo et alii predecessores ac successores ipsius post Chalcedonensem synodum singulis metropolitis distinxerunt,« quemadmodum Bertherium monet metropolitam uiennensem , et quandiu uixit de eadem re egit cum Carolo. Quod uero ad hunc attinet, tot capitularia placita et episcoporum concilia, que sunt perpetua religionis ac pietatis monumenta, nulla unquam obliuione delenda, quanta in sollicitudine ecclesiasticarum rerum semper fuerit optimus iste princeps ostendunt. De altero igitur codice de quo ad sancti Zacarie epistolam sum locutus, laudate Adriani littere me admonent ut dicam iterum.

Xu. Tres in iisdem canones laudari uideo ex conciliis Grecis, Chalcedonenses 18 et 21, ac primum  Antiochenum; illi a collectione Dionysiana non multum discrepant, si latina uersio attendatur; secus, si numerandi ratio. Antiochenus uersioni etiam propius accedit, at numeratio eadem ac priorum. Quare dubitari non potest quin apud sanctam sedem unumquodque concilium suam aciem duceret; ac proinde nulla dum collectio esset, qua uteretur ne in ecclesiasticis quidem iudiciis, quod nono seculo certe fieri Leo Iu est testis, ut dixi ad laudatam epistolam Zacarie. Id confirmatur canone 8 codicis Africani in altera ex iis epistolis laudato ; non enim iuxta canonem  seu iuxta Breuiarium Cresconii canon ille octauus appellatur Carthaginensis, quemadmodum fit etiam in compendiaria illa traditione Grecorum canonum Adriani, sed luculente Africanus. Cumque idem canon sit sextus concilii Carthaginensis II, si quis citatum ab Adriano diligenter cum codicis Africani 8 et Carthaginensis concilii 6 conferat, uariantem huius lectionem comperiet;  at tantam cum codice Africano conuenientiam deprehendet, ut ne littere quidem unius discrimen appareat. 301 Collectionem igitur seu codicem Africanorum canonum pre manibus habuit Adrianus, quem nos seri posteri Greco Latinum habemus bis a Iustello editum, et maiori cum diligentia a Labbeo . Huc accedit ex duabus aliis epistolis multiplex comprobatio e Scripture locis, et ex sanctis Patribus Athanasio, Gregorio Nazianzeno, Amphilochio, Gregorio Nysseno, Ioanne Chrysostomo, Augustino, Hilario Pictauiensi, Leone Magno in sermonibus, Proterio ad Leonem de Paschate, Fulgentio, aliisque quorum auctoritates non referuntur.

XuI. Que cum ita sint, quanam collectione uterentur Romani pontifices octauo etiam seculo patere arbitror. Sacra scilicet bibliotheca per bibliothecarium et scriniarios iis suppeditabat que identidem necessaria erant. Nec dubitandum quin conciliorum  presertim generalium ulla alia uersio latina adhiberetur preter eam que in bibliotheca erat. Nam summa cum diligentia latine omnia facta esse testatur Anastasius in prefatione septimi concilii ad Ioannem uIII: »Nulla ratione, inquit  octaua dicitur uel teneri poterit, ubi septima non habetur: non quod ante nos minime fuerit interpretata, sed quod interpres pene per singula relicto utriusque lingue idiomate adeo fuerit uerbum e uerbo secutus, ut quid in eadem editione intelligatur, aut uix aut nunquam possit aduerti, in fastidiumque uersa legentium pene ab omnibus hac pro causa contemnatur.« Et paulo infra de canonibus apostolorum loquens, uerba ipsa usurpat Dionysii Exigui in prefatione ad suam collectionem, quare hanc ipsam in bibliotheca esse intelligimus. Hinc est quod canonem Antiochenum laudat Adrianus non multum discrepantem a Dionysiana uersione; quod etiam de duobus Chalcedonensibus  facit, tanta licet similitudo cum Dionysianis non appareat. Etenim num petiti omnes fuerint ex Cresconiana collectione que Dionysii uersionem secuta est, an aliunde ex fonte eodem dimanantes, disquirere otiosum esset; nam certum scimus Grecos omnes canones, preter quam conciliorum generalium, Dionysiane collectioni acceptos referri. Queri posset cur Chalcedonenses qui ad generale concilium attinent et ipsi Dionysianam collectionem sapiant? Qua super re Nat. Alexander uir doctissimus non leuiter, nec semel errauit ; nam Gelasium, Pelagium II et Gregorium Magnum, tanti nominis pontifices usos esse canonibus Chalcedonensibus contendit, non animaduertens laudari ab iis tres solos illos canones, quos Marcianus proposuit, Patresque confirmarunt in fine actionis 6  qui a uersione Dionysiana 302 omnino discrepant, ut conferenti planum fiet. Eosdem ante octauum seculum, ubiuis laudatos, quantam ego diligentiam adhibuerim, prorsus alios  comperi ab iis qui in Dionysianam collectionem sunt relati.

XuII. Cum uero iidem postmodum recensiti fuerint actione 15 inter ceteros locosque teneant quartum, tertium, et uicesimum, si octauo seculo et sequentibus iuxta uersionem Dionysianam occurrant, non est mirandum: semel quippe accepta ab apostolica sede collectione Grecorum canonum, et tres Constantinopolitanos ac reliquos Chalcedonenses ab ea reiectos adhibere fas erat; et tres Chalcedonenses predictos apud eamdem iamdiu celebres tam ex codice eius concilii qui seruabatur in bibliotheca, quam ex predicta collectione usurpare erat licitum. At errat Hincmarus et cum eo Natalis, ubi sancti Gregorii, homil. 17 in Euang., locum, »sacri canones simoniacam heresim damnant,« ad secundum Chalcedonensem referunt. Gregorius enim haud loqui hic uidetur de canonibus conciliorum, sed de sacre Scripture auctoritate, quam Siricius, Innocentius,  aliique antiqui pontifices uocant regulam, ecclesiasticam regulam, apostolicam scripturam, apostolicas traditiones, apostolicos canones, ut notat P. Coustant. . Suntque argumento plures eius Regesti epistole : in earum quippe singulis de heresi simoniaca loquitur Scripture auctoritate, non secundi canonis Chalcedonensis. »Apostolica detestatione damnatam« ait ab ipsa origine; ab ipso apostolorum principe, »qui primam damnationis sententiam contra Simonem protulit;« eliminatam ab Ecclesia esse docet, et similia horum ubique profert. At ponamus Gregorium meminisse canonum conciliorum: nonne Sardicen., can. 2, legitur de ordinatione episcopi: »potuisse paucos premio, et mercede corrumpi?« Nonne apostolorum can. 30 decernit: »Si quis episcopus, aut presbyter, aut diaconus per pecunias hanc obtinuerit dignitatem, deiiciatur  ipse et ordinator eius?« Non me latet sanctam sedem perinde apostolicos canones auersatam esse ac Chalcedonenses; quedam tamen constituta pontificum inde clanculum profecta et Dionysius et Cresconius in sua quisque prefatione testatur.

XuIII. At de Chalcedonensibus secus est. Nam preterquam quod nullus eorum aut clanculum, aut propalam adhibitus ante octauum seculum inuenietur, Anastasius Bibliothecarius huiusmodi rerum testis integerrimus ita in epistola ad Ioannem diaconum  ad rem loquitur. »Ne uideamur tam sanctam, tamque 303 reuerendam synodum  accusare uel temere reprehendere, licere nobis opinamur de illa sentire. que sanctos Patres nostros de Chalcedonensi magna synodo sensisse non ignoramus. Quorum unus, sanctus uidelicet papa Gregorius, usque ad prolationem tantummodo canonum hanc suscipiendam fore signauit.« Etenim post actionem 14 legati pontificii sentientes  eadem aduersus sanctam sedem tractanda esse, que in reprobatis Constantinopolitani canonibus, discesserunt: quare Leo Magnus, que acta erant ante actionem 15 probans, reiecit cetera. Cum uero a Gregorii III tempore Cresconii collectio usui esse ceperit, eaque Zacarias et Stephanus II Francorum disciplinam pessumdatam restituere conati sint, ac Stephanus III quinquaginta apostolorum canones suscipiendos esse decreuerit, factum inde est ut Adrianus, apostolice sedis antiquum morem non pretermittens, predecessorum uestigiis insisteret. Animaduertendum tamen quod aut ipse, aut ex predecessoribus aliquis canones Chalced. concilio addendos uoluerit; cum sex generalia concilia, simulque compendium Grecorum canonum dedit Carolo ad instaurandam Francie ecclesiarum disciplinam, generalia exhibuit integra cum suis canonibus: idcirco nec Niceni, nec Constantinopolitani, neque Chalcedonensis generalium conciliorum canon ullus  in eo compendio existit. Tametsi et in Dionysiana et in Cresconiana collectione, et in canone seu collectione apostolice sedis, que nono seculo emersit, generalium quoque conciliorum canones recenseantur.

XIX. Duas uero causas tante uarietatis esse nemo non uidet. Primam quia nondum ulla erat sancte sedi collectio propria, alteram quia ex sacra bibliotheca, que concilia et priuatas collectiones continebat, adeoque magne collectionis instar erat, quidquid pro re nata opus esset decerni suppetebat. Quam rem  perspicue probat altera ex his duabus causis. Et uero si sancte sedi erat collectio propria, quidni canones tum generalium tum localium conciliorum simul collectos exhiberet pontifex, ut expeditiori quam fieri posset uia Ecclesia illa instauraretur? Quidni localium canones, quos ab aliis omnibus generalium secreuit, integros saltem  traderet? Quia nempe Adriani tempore codex canonum, seu collectio, seu canon apostolice sedis nondum emerserat. Idcirco integros tradit canones generalium conciliorum, cui rei Constantinopolitana ambitio nichil ut olim obstabat; at localium, quorum multi sancte sedis discipline aduersabantur, mutilos, emendatos, in compendium 304 redactos, aliquot etiam pretermissis exhibet. Preterea principio Sardicensium et Africanorum canonum generali admonitione omnes, quicunque compendiariam eam seriem uiderint, sic pro suprema auctoritate preuenit: »Sed in his omnibus illa sequi debemus, quecunque a Niceno concilio et a sancta atque apostolica Ecclesia Romana non discrepare uidemus.« Quidnam desiderari potest illustrius ad eludendos tot eruditorum conatus, qui ueteris nouique iuris stabiliendi ergo ad tuenda sua, disputationibus fere immensis falsitati patrocinantur? Est tamen documentum aliud luculentius, quo parum caute aduersarii utuntur in rem suam, liber uidelicet Actorum Siluestri,  eiusque fetus duplex.

XX. Siluestri Acta propugnare ineptum esset, nam eruditi omnes, preque iis Baronius supposita agnouerunt . Cum iisdem et ego sentio; at quid de iis fuerit Adriani euo cur silentio preteream non uideo. Gelasii decretum celebre a doctissimis uiris iam sepe uulgatum, precipue a Fontaninio in appendice ad Antiquitates Horte  inter libros recipiendos eos Actus recenset his uerbis: »Item Actus beati Siluestri apostolice sedis presulis, licet eius qui conscripsit nomen ignoretur; a multis tamen in urbe Roma catholicis legi cognouimus, et pro antiquo usu multe hec imitantur Ecclesie.« Iam uero Adriano pontifice, qui tribus ferme seculis a Gelasio distat, non modo nichil immutatum erat; sed liber qui appellatur Canones apostolorum inter apocryphos reiectus in eodem decreto Gelasii, ab apostolica sede recipiebatur ex decreto Stephani  III, in concilio Lateranensi an. 769, de quo satis est dictum in superioribus. Quare iis Actis Adrianus libere usus est et in epistola  ad Carolum Magnum, et in alia ad Constantinum et Irenem  ut mox patebit. Interim ex suppositis hisce Actis, suppositum aliud opusculum profluxit, nempe Constitutum Siluestri in capita 20 distributum, cuius excerptum in libris Penitentialibus Theodori Cantuariensis et Ecberti Eboracensis omnium manibus uersabatur, quibus utique penitentialibus libris usus erat Gregorius III in suo libello de Iudiciis. Alia preterea suppositio incerte etatis, quam nichilominus Nat. Alexander et meliores critici Isidoro Mercatori tribuunt, nec Rome cognitam ante dimidium seculi noni contendunt, ex Actis iisdem educta est, donatio uidelicet seu edictum Constantini, quod genuinum fuit habitum a sancto Leone IX et aliquot successoribus per undecimum 305 Ecclesie seculum. Cumque hec duo opuscula ex eodem fonte  dimanarint, necessario eadem de baptismo Constantini et reliqua expresserunt. Hinc factum est quod scriptores minus cauti, fortasse etiam plus in sanctam sedem animosi, quos inter Annalista Italicus  conclamate huius donationis meminisse Adrianum putant in laudata epistola ad Carolum, antequam donatio ista emergeret.

XXI. At enimuero si Adrianus habebat ad oculos donationem illam ineptissimam, certe putida hec legerit: »Ecce tam palatium nostrum, ut predictum est, quamque urbem Romam, et omnes totius Italie et Occidentalium regionum prouincias, et ciuitates prefato beatissimo pontifici nostro Siluestro concedimus.« Quare igitur, post factam Caroli cum Constantino comparationem, pauca ista subiungit? »Sed et cuncta alia, que per diuersos imperatores, patricios etiam et alios Deum timentes pro eorum anime mercede et uenia delictorum in partibus Thuscie, Spoleto, seu Beneuento, atque Corsica, simul et Sabinensi Patrimonio beato Petro apostolo, sancteque  Dei et apostolice Romane Ecclesie concessa sunt, et per nefandam gentem Longobardorum per annorum spatia abstracta atque ablata sunt, uestris temporibus restituantur. Unde et plures donationes in sacro nostro scrinio Lateranensi reconditas habemus.« Inde scilicet tomi illi Carticii, qui leguntur principio libri Censuum Ecclesie Rom. prodierunt in lucem seculo XI, cum donationi Constantiniane habebatur fides. At de ista in iisdem tomis nulla omnino fit mentio. Non nego Adrianum habuisse Actis Siluestri nimiam fidem, ubi ait de Constantino: »Per eius largitatem sancta Dei catholica et apostolica Romana Ecclesia eleuata atque exaltata est, et potestatem in his Hesperie partibus largiri dignatus est.« uerbum enim illud potestatem exaggerationis nescio quid redolet. Illud nego, quod Adrianus donationem uiderit, eaque fretus ita scripserit. Mecumque, ut reor, omnes sentient, qui non Siluestro et successoribus, ut donatio habet, sed diuo Petro et Romane Ecclesie factas  donationes Adrianum testari audiet, nulla Rome, nulla Italie, nulla Occidentis prouinciarum mentione habita. Sed clariora ista fient ex alia epistola eiusdem pontificis ad Constantinum et Irenem.

XXII. Totam historiam ibi uideas enarratam Siluestri latitantis in monte Soracte, uisionis Constantini per somnum, admonitionis apostolorum de baptismate, uno uerbo omnium, que hac de re leguntur in supposita donatione, mira tamen cum uarietate uideas, Actusque ipsos 306 deprehendes ab Adriano descriptos usque ad uerba illa: »Nec debere iam differre per Spiritum sanctum factam ostensionem piscine, quam istos promisisse sue saluti memorabat.« Que cum aliis multis a donatione exsulant. Acta igitur Siluestri, de quibus erudite Baronius  et que apud sanctam sedem et alibi recepta erant, pura puta in Adriani epistolis referuntur; ab auctore autem donationis fede interpolata suamque ad sententiam  accommodata deprehenduntur. Equidem Baronio haud assentior  qua nonnichil corrupta esse, et aliquibus superadditis deprauata fatetur, imo cum eruditis nostri eui eadem inter suppositiones ceteras reiicio; Adrianum tamen a falsa opinione uindico, dum Acta, queis uti tum licebat, secutum esse contendo, non autem indidem natam sequenti seculo donationem mendaciis atque ineptiis refertam. Ante me hoc uiderat Natalis : reprobate enim ab se donationi seu edicto iam ab omnibus conclamato subiungit que ipse attente considerauit: edictum illud nimirum uidisse primam lucem in collectione Isidoriana; eius meminisse Hincmarum omnium primum; postea ex Romanis pontificibus Leonem IX, quem fuerit imitatus Petrus Damiani in Disceptatione synodali inter regis aduocatum, et Rom. Eccl. defensorem. Denique Anselmum Lucensem et Iuonem illud adoptasse, quorum tamen auctoritati preferendum iure putat pontificum  Adriani et Nicolai I, necnon Anastasii Bibliothecarii, et Liutprandi episcopi Cremonensis altissimum de eo silentium. Ita card. Baronii, Ioannis Morini, ac Petri de Marca leuibus coniecturis explosis, ipsi Isidoro Mercatori, plaudentibus nostri eui eruditis, edictum illud ascribit.

XXIII. At quicunque eius auctor sit, Romanos pontifices sensisse fallaciam, testis est sanctus Gregorius uII, qui sancti Leonis IX nimiam credulitatem sus deque habens, edicti auctoritate ne semel quidem est usus. Occasio tamen multiplex eo se uertendi oblata est: et cum Hispanie regnum antiquis constitutionibus beato Petro et sancte Romane Ecclesie  traditum esse ait ; et cum Orzocor iudicem Calaritanum monuit, ut cum reliquis iudicibus de Iure sancti Petri in Sardinia conueniret ; et cum insula Corsica ex inuasorum Saracenorum manibus erepta, eo Pisanum archiepiscopum  misit, ut illam regeret . Ad Hispaniam autem quod attinet, Baronius censet  ante inuasionem beato Petro illud regnum esse oblatum ab aliquo ex piis regibus 307 Gothis, quod nusquam ego reperio; at undecunque Gregorius notitiam hauserit, censum tantummodo exquirit, quod oblationem non donationem designat. De insulis uero Sardinia, et Corsica, quas Caroline donationis partem esse non eum latebat, a Ludouico Pio, Ottonibus, et Henrico I confirmate loquitur, ut earum dominus. Si quando autem Siluestri Actis inhesit, ut Adrianum fecisse uidimus, aut etiam donationi que suo euo iam adoleuerat huius fallaciam tenuit; quare Constantino adiunxit Carolum, ceterosque bene de Ecclesia meritos. Id luculenter discimus ex iuramento quod Henrico proposuit  ut reconciliationem promereretur: »De ordinatione uero Ecclesiarum, et de terris uel censu que Constantinus imperator uel Carolus sancto Petro  dederunt, et de omnibus ecclesiis uel prediis  que apostolice sedi ab aliquibus uiris uel mulieribus aliquo tempore sunt oblata, etc.« At de donatione quam imprudenter coniicitur Adriani euo emersisse, eumque ac successores amplexos illam esse, iam satis multa. Etenim dicendum aliquid restat de altero Actorum fetu, seu constituto, quod inde multo ante donationem seu edictum profluxerat, et cuius auctoritas magna erat Rome, et in Anglicana Ecclesia, ut patet ex libris Penitentialibus ab extremo seculo Ecclesie septimo.

XXIu. Huiusmodi constitutum putat Baronius  primo editum in ueteri Cresconiana collectione; cum autem eo nomine donati sint plures codices, qui Gregorii etiam II constitutiones preseferunt, neque ille etatem collectioni prescribit, neque ulli hominum statuendam esse arbitror in tanta rerum caligine. Unum id certo scimus, inter regulas presulum Romanorum uiginti capita eius constituti primum locum occupasse in canone seu collectione  Romana, cuius meminit Leo Iu . Nam in Cod. uat. num. 5748, qui inscribitur Liber sancti Columbani de Bobio, non nuda tantum nomina ut aliis in codicibus, sed ipse constitutiones recensentur. Ita igitur de pontificum Romanorum decretis ad rem nostram: »Siluester a Petro trigesimus quartus congregatis 277 episcopis capitula 20.« Quare a quocunque et quouis tempore Siluestri decreta adiecta sint Cresconio, qui septimo exeunte seculo florebat, ea nichil aliud sunt quam constitutum illud, quod ex Actis profluxit, perindeque atque illa per octauum seculum usui esse poterat; tametsi eius excerptum ubique adhibitum uideam, nullibi ex iis 20 capitibus ullum inueniam. Quapropter ad nonum seculum differri oportere aiebam canonem, qui est 308 Romana collectio prima, quemque in iudiciis tantum esse adhibitum Leo Iu testatur, sacre bibliothece usu in reliquis non neglecto, ut passim fieri constat. Reiecta igitur collectione  Romana ab octauo seculo, nichil est quod eam in Adriani litteris exquiramus. Perinde est de Isidorianis mercibus, quas nono seculo circumferri ceptas eruditi intelligunt, Figlinam tamen aut ignorant, aut ignorare simulant. Unus Blondellus pene attigit punctum, ubi ait suppositiones illas Franco-Germanicum auctorem redolere. Etenim ex summa omnium earum suppositionum constat, in prouinciis Remensi et Moguntina post Ludouici Pii exauctorationem, et penas inde secutas contra episcopos eius aliorumque delictorum reos natas esse, et sancti Isidori Hispalensis collectioni optime, quam Hispanam uocamus, inepte adiunctas. At de iis alibi, nunc de ipsis Adriani epistolis dicendum est.

XXu. Nouem et quadraginta eedem sunt, ac proinde totidem fere atque ille quas huc usque uidimus. Longe autem iis prestant, quia scripte omnes post primum Caroli aduentum in Italiam indeque eiectos Langobardos. Preterea date omnes sunt post ecclesiasticam  ditionem ab eo late amplificatam eadem occasione primi sui aduentus, anno uidelicet 774, ineunte mense Aprili, cum solemnitatem Paschalem piissimus rex celebrauit Rome. Quamobrem qui huc usque perspeximus donationem Pippinianam, Romane prouincie seu antiquiori sancte sedis ditioni adiunctam, sed nunquam integre ab ea possessam, quin etiam nouis sepe inuasionibus obnoxiam, metuque fere perpetuo tum ipsam, tum antiquiorem ditionem, ne urbe quidem excepta, agitatam, contraria his deinceps uisuri sumus. Exarchatus et Pentapolis, seu Pippiniane donationis possessio integra, quanquam Rauennatis archiepiscopi audacia aliquandiu turbata, in Adriani epistolis perspicietur. Tuscia Langobardica, que Romane seu ducatus parti Transtiberine adiuncta eam conficit prouinciam que hodie audit Patrimonium, ibidem comperta erit. Cisti berino ducatui territorium Sabinense et Beneuentani ducatus ciuitates sex in Campania adiectas  testantur eedem epistole. Spoletanum denique ducatum factum tributarium sancti Petri ex Adriani litteris accipiemus. Indicia etiam nonnulla suppetent, pari sorte usum esse ducatum Tuscie, quam appellant regalem. Ee uero ditiones, cum undecimo iam seculo in potestate fere omnes essent apostolice sedis, preter Tuscie ducatum, ne tam antiquo hereant fundamento, ac proinde sit nefas easdem attingere, ars omnis omnesque industrie nerui a nonnullis adhibentur, ut fundamentum ipsum, quod 309 demoliri nequeunt, labefactent. Ad id epistolaris ordo comparat machinam maxime accommodatam, siquidem perpetuum chronologie silentium ad collectoris incuriam accedit. Adeoque preferendis postponendisque epistolis, ad optatum finem perueniri potest.

XXuI. Hanc rem pre aliis fecisse Annalistam Italum  nemo ignorat: Carolum quippe promissis non stetisse unquam eiusmodi arte demonstrauit. Cum uero quem sibi finem  proposuerit perinde omnes norint, ut suis uidelicet anterioribus scriptis fidem adiungeret, paucos sane inueniet, preter sectarios uulgusque imperitum, qui faciles prebeant aures historie sue. Et uero animaduerti illud debet in primis, quod epistole iste omnes in duas partes diuiduntur: alie enim post annum 774, seu post primum Caroli aduentum conscripte sunt, alie post secundum, qui anno contigit 781. Id consensu omnes tradunt, ipseque Annalista confirmat, eo anno in Paschali solemnitate Aprilis die 15 Carolomannum Caroli filium baptizatum, ac mutato nomine ab Adriano, Pippinum uocari ceptum, quem pontifex e sacro fonte suscepit, cuius spiritualis affinitatis testes sunt epistole omnes postea date: nam Carolum compatrem semper appellant. Absque huiusmodi titulo sexdecim numerantur, que proinde tribuende sunt precedentibus annis; alias omnes post 781 datas esse, compatris titulus quem preseferunt demonstrat. Preterea harum nouem   date sunt regina Hildegarde superstite, que supremum diem obiit pridie Kal. Maias an. 783. Namque in iis commatris mentio fit, sed Fastrada, noua uxor, regina tantum appellatur. Que cum ita sint, Annalistam sequi opinionis errorem patet, cum epistolas 50, 63, al. 55, 65, eo titulo carentes ad annum 785 uult referri, 66, al. 61 ad 786, et 65, al. 64 ad 787. E contrario 67 et 73; al. 69, 78, compatris commatrisque titulis conspicuas, retrahit ad annum 778. Multo magis allucinari eumdem constat, dum epistolam 55, al. 60, euidenter scriptam anno 776, qua certiorem fortasse aliam toto in eo codice non comperies, ad etatem quod attinet contendit esse datam anno 780, ac uulgi rumorem uult credi nuntium de Constantini morte, quem certe superstitem fuisse Adriano contendit; cumque eo anno Leo imp. Constantini filius occubuerit mortem, Constantino eius  filio puero succedente cum matre Irene, librarios errasse pronuntiat, statuitque pro Constantino Leonem reponendum esse. Fiduciam hominis!

XXuII. At non pigeat historiam illam memoria repetere, nam recta 310 epistole chronologia in oculos incurret. Anno 775, die 14 Septembris, Constantinus Copronymus diem obiit, ut ex auctoribus Grecis refert Pagius , Theophanis uerba ipsa usurpans narrantis, quemadmodum arma Bulgaris illaturus, »die 14 mensis Sept. ind. 14, naue conscensa ad castellum Strongylon deuectus infelicem in nauigio mortem obiit.« Quam rem non sine admiratione uideo referri ad eumdem annum 775 a Muratorio ipso, qui epistolam Adriani eius rei nuntiam ad annum 780 Leonis Augusti emortualem differt. uerumtamen nil ueritati magis consonum, quam ista epistola. Nuntiat enim pontifex, »peruenisse ad nos nuntiis precurrentibus, quod Constantinus imperator diuina euocatione de hac subtractus fuisset luce, sed quia certum non didiceramus, hac de re uestre a Deo protecte excellentie indicare  differuimus. Nunc uero suggessit nobis sanctiss. ac reuerendiss. fr. noster Stephanus Neapolitane urbis episcopus per has syllabas ea ipsa nobis intimanda, quas et septima die presentis Februarii mensis, etc.« Quid enim uero credibilius quam spatio mensium fere quinque nuntium peruenisse Romam de persecutoris sacrarum imaginum morte? Quid silentio pontificis prudentius nolentis rumori fidem adhibere, at Neapolitani ducis et episcopi acceptis litteris, tum Carolo rem nuntiantis? Sed rem aggrediamur cominus, Annaliste artem deprehendemus. Nil ab aula Constantinopoleos nuntiatur Romam; nichil igitur iis Augustis cum Urbe, que iampridem parebat pontifici. Contra nuntius mittitur Neapolim, cuius ducatus haud dum Grecam dominationem excusserat, nec Stephanus eius rei pontificem monuisset, nisi huic quam Augusto amicior fuisset, ut constat ex Chron. Neap. apud Pratillum . Hec autem occasio aule Constantinopoleos penitus  oblite Romanorum et Stephani ducis non alia de causa tantam rem nuntiantis pontifici, nisi quia episcopus et amicus, non prepropere admittenda uidetur Annaliste, qui Romam subiicere meditatur Carolo, captata occasione inserendi dominatus eius singulari interpretatione patriciatus, non ueteris alicuius monumenti auctoritate, sed Pagii et Eccardi opiniones falsas amplectendo, suamque in rem trahendo .

XXuIII. Suum hoc consilium iam inde ab aduentu Caroli in Italiam patefecit . Inuictam Caroli potentiam non negauit Langobardorum regno finem attulisse; at coniectando addidit, rotas aliquot secretas Desiderii ruinam expeditiorem facilioremque reddidisse. Pietate Carolum Pippino patri non concessisse fassus est, at 311 cum regno Langobardorum acquisito, haud sibi admodum placeret etiam que promiserat retinere non insuaue illi fuisse coniecit. Denique litteras a Carolo et Adriano de Desiderio  abiiciendo ultro citroque missas coniectura assecutus, minime ad nos peruenisse dolet. Huiusmodi autem coniecturis, que illius animum in recensione epistolarum satis superque aperiunt, nichil promouet. Nam tertia ex iis tantum qua scriptis hinc inde litteris de negotio actum putat, historia nititur; cumque hec reperiatur integra apud Anastasium, coniecture non indiget. Bis legatos cum litteris missos esse in Franciam discimus ex Adriani gestis. Primum postquam pontifex uictis Desiderii artibus, per quas Francorum regnum diuidere ac serere discordias inter pontificem et Francos uaferrime moliebatur, ditionem sancte sedis Romamque ipsam ire illius obnoxias uidit: tum enim Urbe ad resistendum munita, »direxit suos missos marino itinere cum apostolicis litteris« nil aliud querens quam presentem opem, suorum predecessorum exemplo. Erat tunc Carolus bello Saxonico implicitus, quod Eginharti et Annalium testimonio cepit anno 772, Adriani primo, sub cuius finem legatio  ista adornatur. Preterea Desiderius sibi metuens ab inuicto illo rege, suos et ipse legatos miserat, se sancte sedi omnia restituisse significans. In his rerum ambagibus Carolus Italicum bellum ea occasione intempestiuum auersurus, simulque pontificis et Desiderii legatorum repugnantiam noscendi cupidus, Georgium episcopum, Wulfardum abbatem, et Alcuinum deliciosum legatos suos ad pontificem misit. Iisdem re plene cognita reuertentibus Adrianus dedit socios »suos missos ad prefatum excellentissimum Francorum regem cum apostolicis admonitionum syllabis.« Binas hasce litteras extremo anno 772 et sequentis initio a pontifice datas esse discimus ex Adriani gestis.

XXIX. Fateor equidem me non assequi quomodo iste due epistole neque in Franciam uenerint, neque in scriniis Lateranensibus remanserint. Si enim eo uenissent, Carolus haud dubie illas ad se precipue spectantes in codicem retulisset. Et si earum  exempla seruata essent in archiuo, Panuinius et postea Magdeburgenses inter alias epistolas recensuissent. Quidquid autem de hac re sit, pontifex primo impense orauit Francorum regem, »ut sicut eius pater sancte memorie Pippinus, et ipse succurreret ac subueniret sancte Dei Ecclesie, et afflicte Romanorum seu exarchatus Rauennatium prouincie, atque plenarias beati Petri iustitias, et ablatas ciuitates ab eodem Desiderio rege exigeret.« Deinde eadem urgens rogauit Carolum, »adiurans eum 312 fortiter, ut ea que beato Petro cum genitore suo sancte memorie Pippino rege pollicitus est adimpleret, et redemptionem sancte Dei Ecclesie perficeret; sed uniuersa que ablata sunt a perfido Longobardorum rege, tam ciuitates quam reliquas iustitias sine certamine reddere, beato Petro principi apostolorum faceret.« Summa huius historie omnino conuenit cum iis que Eginhartus aliique scriptores Franci enarrant.  Iuuat ex monacho Engolismensi huc afferre nonnulla que spectant ad extremum anni 772 et sequentis initia, quippe que de uno tantum legato agunt, rationem reddunt marini itineris, et litteras silent: »Inde perrexit ad hiemandum in Theodonis uilla. Ibi uenit ad eum missus domni apostolici Adriani Petrus per mare usque Arelatum, et inde per terram, et inuitauit gloriosum regem et Francos eius pro diuino seruitio et iustitia sancti Petri contra Desiderium regem et Longobardos. Et ideo maritime uenit, quod Romanis clause fuerant uie a Longobardis. Et precelsus rex Carolus sumpto consilio una cum Francis quid ageret, promisit se auxilium Romanis prebiturum.« Totidem fere uerbis cum uarietate aliqua rem narrant sepe laudati Annales Francor. ad an. 773.

XXX. Longum esset posteriores chronologos et annalium scriptores hac de re loquentes in testimonium adducere. Illud certum mihi, atque exploratum  est, nulli unquam scriptorum ueterum uenisse in mentem, ut sanctissimo pontifici Adriano regique Carolo pietate conspicuo talem notam inureret. Quamobrem uterque uindicandus mihi erit contra nuperi annaliste opinionem, qua nescio an alia credibilior propinari poterat, ut Adriani epistolarum inuersione uocaretur in dubium dominatio pontificum uoluntate populorum cepta, magnisque aucta incrementis a regibus Francorum Pippino et Carolo. Exemplis planiora hec fient. Ex supra laudata epistola  quam initio anni 776 certissime scriptam hic auctor temere distulit ad 780, preter indicia illa minime dubia pontificii dominatus in Urbe, testimonium ualde apertum suppetit Tuscie Langobardice sancto Petro donate a Carolo anno 774 cum primum Romam uenit, et donationi patris sui instaurate propriam adiecit, maioremque ad ualiditatem posuit supra corpus beati Petri. Nam pontifex Clusini ducis inuasiones querens in ea  prouincia, unam ex Tuscie ciuitatibus appellat ciuitatem nostram Castelli Felicitatis. Huiusmodi autem donationem illusoriam iste esse contendit , prepostere accipiens epistolam 89, al. 90, quasi Adrianus oret regem eo anno, nempe quartodecimo post donationem, ut 313 sibi per suos missos tradi faciat singulas Tuscie ciuitates. Falsitatem interpretationis detegent epistole uerba: »Missis uestris dirigere dignemini, ut nullo modo ad uos remeare audeant, nisi prius sub integritate ciuitates in partibus Beneuentanis, sicut eas per uestram sacram oblationem beato Petro et nobis contulistis, in omnibus contradere ualeant, et iustitias de Populonio et Rosellis nobis facere sub integritate studeant.« Adrianus igitur ciuitatum, quas nuper donarat Carolus ante suum tertium ex Italia discessum, an. 787, necdum sibi tradite fuerant, possessionem inire cupit per regios missos, quorum item auxilio res, que Populonii et Rosellarum possessioni integre deerant,  obtinere optat. De ceteris autem Tuscie ciuitatibus haud similia querit; sed exemplo earum anno iam quartodecimo possessarum utitur, ut Beneuentane sibi tradantur eodem modo possidende: »Sicut in partibus Tuscie ciuitates, id est Suana, Tuscana, Biteruo, et Balneo Regis, ceterasque ciuitates cum finibus et territoriis earum beato Petro offerentes condonastis, ita in eo modo ciuitates in partibus Beneuentanis contradere nobis protinus faciatis.«

XXXI. Clarius id patet ex posterioribus litteris , nam horum nichil ab iis missis factum esse ait, seque eo misisse duces suos una cum regiis aliis missis; sed uix ciuitates cum earum clauibus obtinuisse absque earum habitatoribus: »Nos quippe, prosequitur, in eorum libertate permanentes, sicut ceteras ciuitates in partibus Tuscie donis uestris regere et gubernare eos cupimus, omnem eorum habentes legem.« Itaque plenum pontificis dominium in Tuscie ciuitatibus, que iterum in exemplum adducuntur, in dubium uertere mentiri  est. Perinde in sex Campanie ciuitatibus dominatum esse pontificem, epistole huius codicis non docent. Ex litteris tantum  que date uidentur sub finem anni 788 discimus, principem earum Capuam sacramentum fidelitatis prestitisse pontifici, qui rem Carolo nuntiauit his uerbis: Capuanos in confessione protectoris uestri beati Petri apostolorum principis iurare fecimus, in fide eiusdem Dei apostoli, et nostra, atque uestre regalis potentie.« Cuius rei testes sunt alie littere Adriani, quarum fragmentum refert Mabillonius ex authentico Dionysiano, in phylira . Etenim pre ceteris hec ibi narrat de Capuanis, »petentes nobis beatissimi Petri et nostri essent subiecti, sicut per donationem precellentissimi domini regis agniti sunt;« quare consilium petit num sacramentum recipiat, necne? quod postmodum recepisse audiuimus. Ex alio autem fragmento litterarum 314 Maginarii unius ex missis regiis  . Beneuentane fidei leuitatem agnoscimus, qui regiis ipsis missis insidias struere non dubitarunt, et »illas ciuitates quas sancto Petro, uel domno apostolico donastis, illis relax. . . nullo modo uestram iussionem complere uolunt;« que non multo ante predictum sacramentum euenerant . Quapropter ciuitatum istarum donationem eque certam esse uideo atque earum Tuscie; at unam eamdemque subiectionem pontifici utrinque affirmare non ausim. Tuscia enim a Carolo subacta ab eoque omnino pendens, continuo post donationem a pontifice possessa fuit, nequidquam contra allatas epistolas nitente annalista. At de Campanie ciuitatibus secus fuit: namque ii principes presentem Carolum metuentes omnia sunt polliciti; post eius discessum, non modo fefellerunt promissa, sed regios etiam missos insidiis petere ausi sunt. Carolo igitur donationem suam acerrime uindicanti apostolice sedi turpem notam illusoris inurere est indignitas  non ferenda. De Adriano uero cuius consilia et pacta cum Carolo pro deturbando Desiderio e solio maiorum deplorantur amissa, unum id dico, quod tanto pontifici insignem adeo iniuriam coniectando tantum inferre fabulatoris est, non historici.

XXXII. Antequam recenseo ipsas epistolas ex quibus huc usque dicta planiora fient, de Sabinensi territorio quod certe integrum sancta sedes possedit ex Caroli liberalitate post alterum eius aduentum in Italiam, nonnichil subiiciam oportet. Etenim annalista, preter litterarum inuersionem, qua historiam subridicule persequitur, dilemma istud proiicit in medium: »Aut Sabina non erat tunc temporis in ditione Romani pontificis, quia in ducatu Spoletano comprehendebatur, aut si a Romano ducatu pendebat, eo clarius appareret pontificem neque Rome, neque eius ducatus dominum tum fuisse.« Sed argumenti utraque pars corruit; nam neque in Spoletano ducatu, neque in Romano id territorium in monumentis ueterum occurrit. In gestis Zacarie apud Anastasium  narratur Trasamundum Spoleti ducem suos populos recuperasse, id est »Marsicanos, Forconinos, Baluenses, seu Pinnenses. Deinde ingressi per Sabinense territorium uenerunt in Reatinam ciuitatem. Qui Reatini continuo et ipsi se subdiderunt.« Et infra regem Langobardorum reddidisse pontifici »Sabinense patrimonium, quod per annos prope triginta fuerat ablatum.« Ac Reatinos quidem Sabinensi territorio finitimos Spoletani iuris esse patet ex gestis Steph. III, ubi agitur de Christophoro et Sergio Romam uenientibus cum milite aduersus pseudopapam Constantinum: »cum Reatinis, et 315 Furconinis, atque aliis Longobardis ducatus Spoletini.« Etsi distingui uideantur in gestis Adriani sub primum aduentum Caroli: »Spoletini, et Reatini, et aliquanti eorum utiles persone, antequam Desiderius et Longobardorum eius exercitus ad Clausas pergerent, illi ad beatum Petrum confugium facientes predicto sanctissimo Adriano pape sese  tradiderunt.« Luculentius autem separatur Sabinense territorium a ducatibus Romano, et Spoletino in nostro Codice. Adrianus antiquas donationes enumerans : »In partibus, ait, Tuscie, Spoleto, seu Beneuento, atque Corsica, simul et Sauinensi patrimonio.« Et dignum notatu est, quod quemadmodum duo ducatus, Spoletanus et Beneuentanus, et prouincia Tuscie necnon insula Corsica, ubi sita erant patrimonia, memorantur, ita Sauinense territorium nominatum esset, nisi et Patrimonium et territorium una eademque res fuisset, ad Sabinense quod attinet: ita ut ea diecesis seu modica prouincia, que hodieque audit Sabina, inter Reatinos et Latium consistens, patrimonium seu territorium esset sancte sedis hinc inde usurpatum, nec nisi a Carolo postliminio, ut ita dicam, reuocatum.

XXXIII. Nil melius rem istam comprobat, quam litterarum huius Codicis testimonium. Ac primo sic  profitetur Adrianus Carolo : »Testem enim inuoco Deum, quia nullorum fines irrationabiliter appeto, sed sicut ex antiquitus fuit, ipsum iam fatum patrimonium, et id in integro beato Petro concessistis, ita suscipere optamus.« Item : »Poscentes direximus de Sauinensi territorio, ut ea que pro mercede anime uestre, pariterque spiritalis filie nostre atque commatris, necnon uestre nobilissime prolis, beato Petro apostolorum principi in integro concessistis, adimplere per fidelissimos missos uestros, qui et causam ex parte examinauerunt, sicut et antiquitus fuit, contradere nobis iubeatis.« Hinc liquet patrimonii ac territorii Sabinensis nomen indifferens; nec peti plus quam possidebatur antiquitus. Captu tantum difficile uidetur, quomodo concessio appelletur ius antiquum; at alia ex epistola id etiam patet : »Iustitiam, quam beatus Petrus apostolus protector uester ex ipso territorio habet, presentaliter iam  fatus Maginarius missus uester uidit, tam per donationes imperiales, quam per ipsorum proteruorum regum Langobardorum ipsum territorium cum masis sibi pertinentibus enucleatius designantes. Si uero perfidus Desiderius dudum rex non sub integritate, sed tantummodo masas nobis quantum reperiri potuit quas ex 316 antiquitus sancta Romana Ecclesia tenuit, ut nullus ex illis partibus Langobardorum ausus est resistere, quanto magis uestre a Deo protecte regali potentie in omnibus obedientes existentes iussa uestra adimplere debuerant? Nos quidem neque imperatoribus, neque regibus gratias agimus, nisi tantummodo uestre triumphatorissime excellentie, quia nouiter eum beato Petro apostolorum principi sub integritate condonastis.« Tante igitur masse erant illius territorii, ut fere totum illud constituere uiderentur patrimonium sancti Petri; Carolus uero omnes aliorum donationes instaurans, sueque liberalitatis aliquid adiungens, totum id territorium sancto Petro et successoribus concessit.

 XXXIu. Quod adeo certum est, ut in dubium reuocari omnino non possit, nam totalis ista concessio aliis in litteris  que iam allatas preiuerunt, conceptis uerbis enuntiatur: »Multis, ait Adrianus, documentis, de uestris allatis muneribus Ecclesia beati Petri enituit, tam de ciuitatibus quam de diuersis territoriis sub integritate eidem Dei apostolo a uobis offertis; et ideo poscentes uestram a Deo promotam regalem clementiam petimus, ut sicut a uestra prerectissima excellentia beato Petro nutritori uestro pro luminariorum concinnationibus atque alimoniis pauperum, Sauinense territorium sub integritate concessum est, ita id tradere  integrum eidem Dei apostolo presidiante uestro precellentissimo annisu dignemini.« Unum deerat, ut data integra eius patrimonii possessio ex Adriani epistolis disceretur; at  Carolus has collegit anno 791, et Adrianus usque ad 795 superstes fuit. Idcirco finiti huius negotii epistola nequidquam queritur. In diplomate autem Lodouici Pii puram putam Caroli patris sui donationem recenseri comperio iuxta Codicis huiusce sententiam; quare et Sabinensis territorii causam fuisse absolutam nullus dubito. Ait enim: »Eodem modo territorium Sabinense sicut a genitore nostro Carolo imp. beato Petro ap. per donationis scriptum concessum est sub integritate; quemadmodum ab Itherio et Magenario abbatibus missis illius inter idem territorium Sabinense atque Reatinum definitum est.« Cum uero ista aliaque multa ex subiectis epistolis planiora sint futura  spectari nunc oportet singillatim epistolas Adriani, queis ueluti certissimis monumentis ditiones fere omnes apostolice sedis inherent.





LI. 317 ITEM ADRIANI PAPAE EPISTOLA AD DOMNUM CAROLUM REGEM, PER GAUSFRIDUM [a 1Kb] ABBATEM DIRECTA, In qua continetur de uictoria ipsius predicti regis, et de episcopis Pisano et Lucano, ut ad proprias sedes atque ecclesias pro sua pietate remeare concederet [b 1Kb] .


 ARGUMENTUM.---Postquam Carolus Roma discesserat redieratque in castra prope Ticinum haud dum expugnatam, Gausfridus Pisanus inde profectus in patriam, decidit in Allonis ducis Lucensis insidias, quas euasurus Romam fugit, retulitque pontifici uictorias Caroli. Eumdem pontifex cum suo misso Anastasio ad regem remittit; cui gratulatur uictorias. Istas se cum clero, monachis et uniuerso populo assidue implorare precibus affirmat a die eius discessus Roma. Orat ut Pisarum, Luce ac Regii episcopos ad eorum sedes reuerti permittat.

Domno [c 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Reuersus a uestris a Deo dilectis regalibus uestigiis presens Gausfridus habitator ciuitatis Pisane, nostrisque presentatus obtutibus, retulit nobis de immensis uictoriis quas uobis omnipotens et redemptor  noster Dominus Deus, per intercessiones beati Petri, principis apostolorum, concedere dignatus est. sed et de uestra prosperitate nos certos in omnibus reddidit. Quo audito, uehementi exsultationis letitia noster in Domino ouans releuatus est animus; et protinus extensis palmis ad ethera Regi regum et Domino dominantium opimas laudes retulimus, enixius deprecantes ineffabilem eius diuinam clementiam, ut et corporis sospitatem et anime salutem uobis tribuat, et multipliciter de hostibus uictorias  tribuat, omnesque barbaras nationes uestris substernat uestigiis.

318 Et certe, crede nobis, magne Christianissime rex, bone precellentissime fili, maximam habeto fiduciam, quia dum tu fideli studio in amore ipsius principis apostolorum secundum tuam promissionem permanseris, et cuncta eidem Dei apostolo adimplere studueris, et salus tibi et immensa uictoria ab omnipotenti Deo tribuetur indesinenter; et quidem nos Deum proferimus testem cui omnium cordium occulta reserata existunt, ab illo tempore, die [a 1Kb] quo ab hac Romana urbe in illas partes profecti estis, quotidie momentaneis etiam atque singulis horis, omnes nostri sacerdotes, seu etiam religiosi Dei famuli, monachi, per uniuersa nostra monasteria, simulque  et reliquus populus tam per titulos quam per diaconos [b 1Kb] trecentos Kyrie eleison [c 2Kb] extensis uocibus pro uobis Deo nostro ad clamandum non cessant, flexisque genibus eumdem misericordissimum Dominum Deum nostrum exorantes, ut et ueniam delictorum uobis, et maximam prosperitatis letitiam, etiam et copiosas uictorias uobis multipliciter e celo concedat.

319 Ipse retulit nobis siquidem Gausfridus, dum a uobis absolutus reuersus est, uoluit eum interficere [d 1Kb] Allo dux; unde dum uellet ipse Gausfredus ad uestra denuo reuerti uestigia, posuit exploratores,  atque insidiatores in itinere qui eum interficerent. Quo cognito, apud nos refugium fecit [e 2Kb] , et dum se petisset ad uestra absolui uestigia, dum iam aderat, tum habuimus Anastasium nostrum missum ad uestram excellentiam dirigendum, eum ad uestram presentiam cum ipso nostro misso absoluimus; quem petimus, ut pro amore beati Petri, et nostra postulatione benigne suscipere, et protectionis atque fauoris uestri opem illi impertiri dignemini, deprecantes et hoc ut massas illas [Forte, mansos illos], quas ei concessistis, per uestram auctoritatis largitatem possideat. Sed et hoc nimis quesumus atque postulamus benignitatem tuam, ut episcopos illos, id est ciuitatis Pisane, seu Lucane Regii [Lamb., et Regii], ad proprias sedes, atque ecclesias, et plebes  eis commissas absoluere iubeatis reuerti, quia ita, bone rex, excellentissime fili, anime tue expedit ut ipsi episcopi propriis sedibus restituantur, omnesque Dei Ecclesie suis presulibus ornate consistant, et cunctus Dei populus in magna letitia uestris felicissimis temporibus degere ualeat, uobisque hoc respiciat ad eternam mercedem. Nos itaque firmi in uestra caritate permanentes, 320 ideo ea que pertinere cognoscimus ad salutem anime tue, fiducialiter uos satagimus deprecari, ut Deus noster omnipotens uestris semper placatus existat piis operibus, et copiosam uobis ex hoc in presenti et  futura uita tribuat remunerationem. Incolumem excellentiam uestram gratia superna custodiat.





LII. ITEM EPISTOLA EIUSDEM PAPAE AD DOMNUM CAROLUM REGEM DIRECTA, In qua continetur de proteruia Leonis archiepiscopi Rauennatium ciuitatis [a 1Kb] .


ARGUMENTUM.---Confecto Italico bello Carolus in Franciam reuersus erat, quo pontifex audiit missos Leonis archiep. Rauennatis directos esse sibi aduersandi causa. Nam illico post regis discessum Ticino inuaserat Fauentiam, Forumpopuli, Forumliuii, Cesinas, Bobbium, Comiaclum, ducatum Ferrarie, seu Imulas, atque Bononias, sibi aiens donatas a Carolo cum Pentapoli. Pentapolenses a seruitio sancti Petri auelli non potuisse, at in  Aemilia archiepiscopum pontificis actoribus eiectis suos posuisse. Stephani II exemplo ius tuetur apostolice sedis. Anastasium cubicularium missum suum legat plura coram nuntiaturum. Archiepiscopum ad officium reuocari oportere, ne peior conditio sit sancte sedis post exactos Langobardos, quam antea fuerit; Anastasium cum prospero nuntio, et effectu cause remitti orat.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [c 1Kb] .

Peruenit ad nos eo quod proteruus et nimis arrogans Leo 321 archiepiscopus Rauennatium ciuitatis suos ad uestram excellentissimam benignitatem ad contrarietatem nostram falsa suggerendo, direxit missos; etenim, precellentissime magne rex, postquam  uestra excellentia a ciuitate Papia [d 1Kb] in partes Francie remeauit, ex tunc tyrannico atque procacissimo intuitu rebellis beato Petro et nobis exstitit, et in sua potestate diuersas ciuitates Aemylie detinere uidetur, scilicet Fauentiam, Forum populi, Forum Liuii, Cesinas, Bobium, Comiadum, ducatum Ferrarie, seu Imolas atque Bononias, asserens quod a uestra excellentia ipse ciuitates una cum uniuersa Pentapoli illi fuissent concesse, et continuo direxit Theophylactum missum suum per uniuersam Pentapolim hoc ipsum denuntians, cupiens eosdem Pentapolenses a nostro seruitio separare; sed ipsi nullo modo se illi humiliare inclinati sunt, nec a seruitio  beati Petri et nostro recedere maluerunt, magis autem firmi in nostris apostolicis mandatis [e 1Kb] , quemadmodum exstiterunt sub nostro predecessore, domno Stephano papa, cui sancte recordationis genitor tuus simulque et preclara excellentia tua ipsum exarchatum sub iure beati Petri permanendum tradidit, in omnibus firmiter permanere noscuntur [f 1Kb] .

Nam prenominatas ciuitates, ut dictum est, Aemylie ipse nefarius archiepiscopus in sua potestate detinens, ibidem actores quos uoluit constituit, et nostros quos ibidem ordinauimus proiicere uisus est. Sed et cunctas actiones infra ciuitatem Rauennatium ipse ordinauit, et ecce, quod nunquam sperauimus, in magnam humilitatem sancta spiritalis mater tua, Romana Ecclesia uenisse dignoscitur, et  nos etiam in nimiam deminorationem atque despecti esse uidemur, dum ea que potestatiue temporibus 322 Langobardorum detinentes ordinare ac disponere uidebamur, nunc temporibus uestris a nostra potestate impii atque peruersi, qui uestri nostrique existunt emuli, auferre conantur, et ecce improperatur nobis a plurimis nostris inimicis, exprobrantes nos et dicentes: Quid uobis profuit, quod Langobardorum gens est abolita et regno Francorum subiugata? et ecce iam nichil de his que promissa sunt adimpletum est; insuper et ea que antea beato Petro concessa sunt a sancte recordationis domno Pippino rege, nunc ablata esse noscuntur; etenim illud quod antefatus nefandissimus archiepiscopus asserit proponens occasionem, in ea potestate sibi  exarchatum Rauennatium quam Sergius archiepiscopus habuit, tribui, nos, excellentissime fili, quemadmodum tempore domni Stephani pape, qui illuc in Franciam profectus est, cui et ipse exarchatus traditus est, ita et nostris temporibus eum sub nostra potestate disponere atque ordinare uolumus, et omnes in hoc cognoscere possunt, qualem potestatem eius beatitudo [Lamb., Gent., Ter-beatitudo], in eamdem Rauennatium urbem et cunctum exarchatum habuit, qui etiam archiepiscopum Sergium exinde abstulit, dum contra eius uoluntatem agere spiritu superbie nitebatur [g 2Kb] .

 Etenim ipse noster predecessor cunctas actiones eiusdem exarchatus ad peragendum distribuebat, et omnes actores ab hac Romana urbe precepta earumdem actionum accipiebant. Nam et iudices ad faciendas iustitias omnibus uim patientibus in eadem Rauennatium urbe residentes ab hac Romana urbe direxit, Philippum uidelicet illo in tempore presbyterum, simulque et Eustachium 323 quondam ducem, et ut plenius de hoc satisfacere Christianissima excellentia uestra potest, dignetur aduocare predictum Philippum episcopum, eoque de huiusmodi re inquisito, certissime ueritatem agnoscere potestis, quia omnia ita sunt quemadmodum innotuimus, et non tibi placeat, bone et excellentissime fili, ut in tantum despectum atque humilitatis deminorationem  sancta Dei Ecclesia Romana, spiritalis mater tua, que caput est omnium Ecclesiarum Dei, ueniat, sed magis peto te coram Deo omnipotente ut ita disponere iubeas, eumdemque archiepiscopum sub nostra potestate contradere digneris, ut a nobis cunctus exarchatus disponatur [a 1Kb] , sicut sepe fatus domnus Stephanus, beatissimus papa, temporibus sancte memorie genitoris uestri domni Pippini disponere uisus est, quatenus uestris felicissimis temporibus ipsa sancta uniuersalis Dei Ecclesia exaltata permaneat, et ex hoc in presenti uita suffragiis apostolorum beati Petri et Pauli regni gubernacula longo senio cum immensis uictoriis possidere, etiam et in futura beatitudine celestia regna adipisci mereamini.  Ecce enim magnopere direximus ad uestra regalia uestigia presentem Anastasium, fidelissimum nostrum cubicularium [b 1Kb] , cui et in ore posuimus que nostra uice uestre excellentie enarrare debeat, quem in omnibus uobis commendantes cuncta illi credere, et ad nos cum prospero nuntio et effectu cause absoluere iubeatis. Incolumem excellentiam uestram gratia superna custodiat.





LIII. 324 ITEM EPISTOLA EIUSDEM PAPAE AD DOMNUM CAROLUM REGEM DIRECTA, PER ANDREAM ET ANASTASIUM, Pro iustitia sancte Dei Ecclesie, et de Leone archiepiscopo, qui ad iam prefatum dominum regem properauit [c 1Kb] .



ARGUMENTUM.---Reuersi ab aula missi apostolici Andreas episcopus et Anastasius cubicularius Caroli constantiam in promissis adimplendis testantur. Pontifex letatur et gratias agit; rogat nichilominus, ut quantocius donationem suam adimpleat, ut beatus Petrus, qui ei Langobardorum regnum subiecit, uictorias etiam concedat contra barbaras nationes. Leonem archiep. eumdem Carolum adiisse, quod regiis ex litteris audierat, non improbat; at se inscio, qui suum missum cum eo  coniunxisset, profectum esse non laudat.

Domno [d 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Reuertentes ad nos missi nostri quos ad uestram a Deo illustratam precellentiam nuper uisi sumus direxisse, scilicet Andreas reuerendissimus frater noster episcopus et Anastasius cubilarius [e 1Kb] , detulerunt nobis honorandos atque mellifluos benignissime Christianitatis uestre apices, quorum series, dum nostris recitaretur auribus, liquido cuncta in eis annexa didicimus, sed et ipsi prefati uestri missi indeminute nobis omnia que illis a uobis iniuncta sunt detulerunt, plenissime asserentes de uestra beneuola puritate et magna cordis constantia, quam erga beatum  Petrum, principem apostolorum et nostram mediocritatem secundum uestram 325 promissionem habere uidemini, pro quo nimio repleti gaudio, illico extensis palmis ad ethera, omnium creatori Domini Deo nostro immensas tulimus grates, impensius pro uestra prosperitate eius diuinam exorantes clementiam ut confirmet idem Dominus Deus noster hoc ipsum in uestro florigero pectore, quatenus uelociorem atque copiosum fructum sancta spiritalis mater uestra, Romana nostra Ecclesia, caput omnium Ecclesiarum Dei [f 2Kb] , de uestra consequatur promissione.

 Sed, bone dulcissime atque precellentissime fili, domine mi, a Deo institute magne rex, deprecor et obnixe peto, tanquam presentaliter coram tuis assistens obtutibus, cum magna fiducia, ut uelociter ea que beato Petro pro magna anime tue mercede et a Deo protecti regni uestri stabilitate, beato apostolorum principi Petro, celorum regni clauigero, per tuam donationem offerenda spopondisti, adimplere iubeas, quatenus idem princeps apostolorum multo amplius tibi protector et auxiliator apud diuine maiestatis potentiam existat; plenissime enim satisfactus es, precellentissime regum, qualis fortissimus ac ualidus ipse ianitor regni celorum, beatus Petrus, tue exstitit excellentie adiutor, et quomodo eius sacris interuentionibus omnipotens Dominus  Deus noster, uictoriam tibi tribuit regnumque Langobardorum tue tradere iussit potestatis ditioni, et in antea magnam habeto fiduciam, quia eius suffragiis circumuallatus, tuis regalibus uestigiis ceteras barbaras nationes omnipotens Dominus substernet [a 1Kb] : quia nos omnino satisfacti sumus et magnam 326 habemus fiduciam in uestri cordis constantia celeriter uos omnia perficere, que eidem apostolo apostolorumque principi spopondistis; optime enim cognoscimus qualis firmitas et integritatis stabilitas inter nos, Deo auspice, in apostolica aula corroborata est [b 1Kb] , et scimus cui credidimus, et certi sumus.

De eo uero quod innotuistis ad uos properasse Leonem archiepiscopum, nos quippe, ut testatur ueritas, libentissime acceptamus eos qui ad uestra regalia  accelerant uestigia; quoniam una dilectio, una caritas, eademque puritatis affectio inter nos consistit; et si prefatus archiepiscopus nobis direxisset ad uestri se presentiam uelle proficisci, gratuito animo nostrum missum cum eo direxissemus [c 1Kb] . Itaque presens uester missus aliam nobis obtulit precellentie uestre epistolam, cuius confertam paginam  discentes, ualde noster letatus est animus in uestre mentis benigno proposito [d 1Kb] , redemptorem nostrum multipliciter deprecantes, ut longo ac prospero senio, cum magna de hostibus uictoria, celestis regni gubernacula, pariter cum excellentissima et a Deo protecta filia nostra benignissima et uere Christianissima regina, fidelissimaque amatrice beati Petri, dulcissima uero uestra coniuge atque amantissimis natis uos perfrui annuat, tribuens uobis et celestis regni cum sanctis perenniter possidenda gaudia. Incolumem excellentiam uestram gratia superna custodiat.





LIu. 327 ITEM EPISTOLA EIUSDEM PAPAE AD DOMNUM CAROLUM REGEM DIRECTA, In qua continentur uberrime benedictiones pro exaltatione sancte Dei Ecclesie, et de epistola Ioannis patriarche Gradensis [e 1Kb] .



ARGUMENTUM.---Diu exspectatis regiis missis cum regie domus prosperis nuntiis, tandem ipse scribit. Cum precipue litteras a Ioanne patriarcha Gradensi acceperit die 27 Octobris, quas ei transmittit, eas uero se accepisse ait resignatas a Leone archiep. ut Arichim ducem Beneuentanum, ceterosque suos et Caroli emulos earum sententiam edoceret. Etenim post reditum ex Francia dominabatur in Aemilia, nullumque ad sanctam sedem diplomata petiturum accedere permittebat, actoribus etiam sancte sedis expulsis et Bononiam presertim atque Imolam sibi concessas iactans a Carolo.

Domno [f 1Kb] excellentissimo filio Carolo, regi Francorum  et Langobardorum, atque patricio Romanorum, Adrianus papa.

Dum tanta amoris dilectio et firma caritatis integritas, inter nos Deo auspice corroborata existit, magnum nobis imminet feruoris desiderium de uestra immensa prosperitatis letitia certos effici. Quapropter paterno sinceritatis affectu uestram a Deo  protectam excellentiam ter et in domno plurimum osculantes, quesumus ut nos clarius de uestra sospitatis integritate atque precellentissime filie nostre, a Deo illustrate magne regine dulcissime filie nostre, nec non et excellentissimorum filiorum [a 2Kb] , nos letos quantocius efficere studeatis in eo quod exspectantes 328 usque fuimus uestros suscipere missos, sed nondum ad nos peruenerunt [b 1Kb] , et ob hoc maxima nos dilectionis affectio cogit sinceram cordis nostri puritatem uestro regali culmini enucleanter proferre, dum nimirum uestra salus nostra est letitia, et prosperitatis uestre commoditas nostra est exsultatio. Itaque innotescimus excellentie tue, suscepisse nos epistolam directam nobis a Ioanne patriarcha Gradense; uicesima septima enim die Octobris  mensis ipsa ad nos peruenit epistola, et protinus nec potum nec cibum sumpsimus neque nos, neque huius scriptor nostre apostolice relationis, sed eadem hora eodemque momento ipsam antefati patriarche epistolam cum his nostris apostolicis syllabis uobis transmisimus. Itaque ualde tristes effecti sumus, quoniam asifoniatas [Lamb., siphoniatas] bullas eiusdem epistole reperimus [c 1Kb] , a Leone archiepiscopo, primitus relecta nobis directa est, et in hoc comprobare potest excellentissima Christianitas uestra qualis est fraudulenta fides ipsius Leonis archiepiscopi; quia non pro alio presumpsit eamdem epistolam primitus reserare ac relegere, nisi ut omnia que ibi ascripta sunt ut certe omnibus manifestum est, annuntiaret tam Arghiso duci Beneuentano quam reliquis  nostris uestrisque inimicis [d 1Kb] ; et dubium non est cuncta 329 iam prefatis emulis ab eodem archiepiscopo esse annuntiata, nos quidem, ueritate testante, coram Deo dicimus puriter et fideliter in uestro permanentes  amore, iuxta quod inter nos presentaliter in aula apostolica confirmatum est [e 1Kb] , ea que ad nos perueniunt de presenti, cum magna cautela uobis studemus denuntiare, quia post Deum et beatum Petrum alibi nostra spes et fiducia non est nisi in uestra a Deo protecta excellentia; tu enim, dulcissime magne a Deo illustrate rex, noster cum Deo defensor et protector existis, quia per te sancta Dei Ecclesia spiritalis mater tua exaltata magno exsultat gaudio, confidentes cuncta a uobis beato Petro permissa uelociter effectui mancipanda.

Sed Deus omnipotens, in cuius manu omnia mundi regna consistunt, sua uos multipliciter foueat gratia, et beatorum apostolorum principum Petri ac Pauli intercessionibus longo ac prospero senio regni  gubernacula possidere, et pariter cum excellentissima filia nostra regina et amantissimis natis gaudere, et celestia premiorum cum sanctis perenniter uos faciat adipisci regna. Incolumem excellentiam uestram gratia superna custodiat.


EMBOLUM. De Leone archiepiscopo [f 1Kb] .

Etenim innotescimus excellentissime Christianitati uestre, eo quod, quando a uestra regali uestigio reuersus est Leo antefatus archiepiscopus, in magnam superbiam tyrannicam elationem peruenit, et nullo modo sicut antea nostris apostolicis obtemperare inclinatus est mandatis, et nullum ex Rauennatibus, uel Aemilia pro accipiendis preceptis de diuersis actionibus 330 ad nos uenire permisit, ita eis indignatus  comminatus est dicens, quod si quis ex eis ad nos uenire presumpsisset, non potuisset uenire. Nam Pentapolenses omnes obedientes existentes in nostro apostolico seruitio, ad nos proni, sicut tempore predecessoris  nostri Domini Stephani pape, properauerunt, et precepta de singulis eorum ciuitatibus more solito acceperunt. De reliquis uero ciuitatibus Aemilie, simulque et Gabello, qui a nobis ibidem ordinati sunt, ab eo exinde proiecti sunt et alios ex eis in uinculis detinet. At uero de ciuitatibus Imulensi seu Bononiensi ita profanizat dicens quod uestra excellentia ipsas ciuitates minime beato Petro et nobis concessit, sed sibi ipse archiepiscopus a uobis fuisse concessas ac traditas asserit sub sua potestate permanendas. Unde nullum hominem ex eisdem ciuitatibus ad nos uenire permisit, sed ipse ibidem actores quos uoluit sine nostra auctoritate ordinauit et in sua eos detinet potestate; et non tibi placeat, excellentissime fili, ut tanto despectui hanc apostolicam  habeat sedem, non reputans de sua promissione, quam beato Petro et eius uicariis iureiurando adhibuit, sed sicut transgressor mandatorum Dei in periurii reatus incidit; etenim nos firmiter credimus et magnam habemus fiduciam, quod omnia que beato Petro per uestram donationem offerenda promisistis, adimplere pro magni regni uestri stabilitate et eterna uobis conferenda retributione studeatis.





Lu. 331 ITEM EPISTOLA EIUSDEM PAPAE AD DOMNUM REGEM CAROLUM DIRECTA, In qua continentur gratiarum actiones pro exaltione sancte Dei Ecclesie, et de missis domini regis, qui autumni tempore Romam uenire debuerunt [a 1Kb] .


 ARGUMENTUM.---Nuntiasse sibi Andream episc. missum suum autumno affuturos missos a Carolo, qui donationem suam per eosdem explesset; se per totum Nouembrem exspectasse, misisse tandem sciscitatum Ticinenses iudices, qui in presens regios missos uenturos negarunt; propterea se mittere eumdem Andream episc. et Pardum egumenum cum instructione eorum que coram referant. Orat ut que cum Pippino patre promisit et postea ipsemet suis manibus confirmauit sancto Petro perficiat. De Leone archiep. eadem fere nuntiat, que in superiori; addit, Dominicum sibi a Carolo commendatum, et ab se Gabeli comitem constitutum, a Leone non modo prohibitum fungi  suo munere, sed uinctum duci iussum Rauennam ubi sub custodia eum tenet.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Dum in tanta securitatis letitia spiritalis mater uestra sancta Dei catholica et apostolica Romana Ecclesia consistens exsultat, ob hoc opinatissima nominis uestri memoria in uniuerso orbe terrarum dilatata atque laudabiliter permanet diuulgata, etiam ab apostolica aula [c 1Kb] ob uestrorum ueniam delictorum sedulo a nobis et cunctis Dei sacerdotibus orationum uota et sacrificiorum 332 hostie diuine offeruntur maiestati. Itaque precellentissime fili, recordari credimus a Deo protectam Christianitatem uestram nobis  direxisse in responsis per Andream, reuerendissimum et sanctissimum fratrem nostrum episcopum, quod hoc autumni tempore uestros ad nostri presentiam studeretis dirigere missos, qui nobis omnia secundum uestram promissionem contradere deberent [d 1Kb] , et exspectantes fuimus usque hactenus per totum Septembrem, et Octobrem, et presentem Nouembrem mensem [e 1Kb] , ipsos uestros suscipere missos, et de uestra sospitate per eos agnoscere; et dum minime ad nos aduenissent, direximus nostras apostolicas litteras usque Papiam, ad iudices illos quos ibidem constituere uisi estis [f 1Kb] , ut nobis significare deberent de aduentu eorumdem uestrorum missorum, qui ita nobis direxerunt in responsis, nequaquam ad nos uestros nunc esse profecturos missos. Unde magnum desiderium  nostro imminet cordi et interea mentis nostre uiscera in uestro ardentius feruescunt amore; idcirco cupientes de uestra prosperitate certos letosque effici, magnopere studuimus presentes nostros missos, scilicet antefatum Andream, sanctissimum fratrem nostrum episcopum, et Pardum Deo amabilem, dilectum filium nostrum egumenum, ad uestra regalia transmittere uestigia [g 1Kb] uisitantes et salutantes per eos tam precellentissimam Christianitatem uestram, quamque 333 excellentissimam filiam nostram amantissimam coniugem uestram, a Deo illustratam  reginam, et dulcissimos ac nobilissimos natos uestros, predictis quidem nostris missis cuncta in ore subtilius posuimus, eosque diligenter informauimus, que de singulis causis uestre a Deo protecte excellentie nostra uice enarrare debeant, eosque benigne atque hilari uultu a uobis suscipi petimus, eorumque sermonibus quos nostra uice protulerint credere, et aurem benignitatis uestre accommodare, cunctaque perficere et adimplere dignemini, que sancte memorie genitor uester, domnus Pippinus rex beato Petro una uobiscum pollicitus, et postmodum tu ipse, a Deo institute magne rex, dum ad limina apostolorum profectus es, ea ipsa spondens confirmasti, eidemque Dei apostolo presentialiter manibus tuis eamdem obtulisti promissionem [a 2Kb] . Nos  enim magnam fiduciam habemus in uestri cordis firma constantia, et certi sumus omnino de benigno mentis uestre proposito.

Unde et copiosum a uobis suscipere prestolamur fructum, ut sicut cepisti bonum opus perficias, tuisque temporibus sancta Dei Ecclesia multo amplius exaltata permaneat; quatenus omnipotens Dominus, intercedente beato Petro principe apostolorum, dignam uobis remunerationem tribuat, et in celestibus regnis cum sanctis et electis post huius uite longeuitatem perenniter exaltandos uos recipiat; per te enim, bone uictoriosissime rex, prefata sancta uniuersalis Dei Ecclesia, de inimicorum impugnationibus erepta, magno, ut dictum est, triumphat gaudio, et orthodoxa Christianorum fides, uestro presidio 334  in pristino uenerationis statu permanet immutilata. Pro quo obnixe quesumus, ut de uestra prosperitate nos quantocius certos reddere iubeatis, quia uestra salus nostra est securitas, et uestra letitia nostrum esse comprobatur gaudium. Unde firmi in uestro amore et dilectionis caritate permanentes incessanter diuinam deprecamur clementiam, ut sua uos gratia multipliciter tueatur, tribuens precellentie  uestre, atque excellentissime filie nostre regine, et amantissimis natis uestris, longeuis ac prosperis temporibus regni gubernacula possidenda, uestrisque uestigiis cunctas barbaras nationes prosternat, dilatans multipliciter terminos regni uestri, etiam et celestis regni gaudiis uos faciat esse participes. Incolumem excellentiam uestram gratia superna custodiat.


[b 1Kb] EMBOLUM DE PROTERuIA LEONIS ARCHIEPISCOPI.

Et hoc uestre a Deo protecte excellentie innotescimus, eo quod postquam a uobis reuersus est Leo archiepiscopus [c 1Kb] in nimiam superbiam eleuatus, nullo modo nostris preceptionibus sicut antea obedire uoluit, sed brachio forti usque hactenus in sua potestate detinere uidetur Imolam atque Bononiam, dicens  quod easdem ciuitates nullo modo beato Petro neque nobis concessistis, nisi tantummodo eidem Leoni archiepiscopo. Unde dirigentes ibidem nostrum missum, id est Gregorium sacellarium, qui iudices earumdem ciuitatum ad nos deferre deberet, et sacramenta in fide beati Petri et nostra, atque excellentie uestre a cuncto earum populo susciperet, sed nequaquam idem archiepiscopus eumdem nostrum sacellarium illuc ire permisit; nam 335 et Dominicum, quem nobis in Ecclesia beati Petri tradidistis atque commendastis, comitem constituimus in quamdam breuissimam ciuitatem Gabellensem, preceptum eiusdem ciuitatis illi tribuentes, sed minime illum permisit ipsum actum agere, sed dirigens exercitum, uinctum eum Rauennam deduxit et sub  custodia habuit. Nam et de aliis ciuitatibus Aemilie, id est, Fauentia, ducatu Ferrarie, Comiado, et Foro Liuii, et Foro Populi, Cesnia et Bobio, seu tribunatu decimo [d 1Kb] , nullum hominem exinde ad nos pro suscipiendis preceptis actionum aduenire permisit, nam illi omnes parati erant ad nos coniungere.

De reliquis uero ciuitatibus utrarumque Pentapoleos ab Arimino usque Eugubium [e 1Kb] omnes more  solito ad nostri aduenerunt presentiam, et precepta actionum de ipsis ciuitatibus a nobis susceperunt, et in nostro seruitio atque obedientia fideliter cuncti permanent, nisi solummodo ipse archiepiscopus in sua ferocitatis superbia existit; sed petimus te coram Deo uiuo, precellentissime fili, ut nullo modo hoc tibi placeat, ut ea que sancte memorie genitor tuus et tu ipse beato Petro concessistis atque obtulistis, quod absit, temporibus uestris auferantur, et Ecclesia beati Petri per malignos homines qui iniqua immittunt humilietur, sed magis semper per uos exaltata permaneat.





LuI. 336 ITEM EPISTOLA EIUSDEM PAPAE AD DOMNUM [CAROLUM] REGEM DIRECTA, In qua continetur de transitu Constantini imperatoris, et de Reginaldo duce Clusine, prefatus papa postulans ut ipsum [ducatum] actum domnus rex et habere non permitteret, eo quod multa mala in castello Felicitatis indesinenter agere non desistebat [a 1Kb] .



ARGUMENTUM.---Se nuntiis precurrentibus accepisse Copronymum esse mortuum, at rem incertam nuntiare noluisse; nunc Stephani episc. Neapolitani litteras adnectere acceptas die 7. Februarii presentis. Reginaldum olim castaldum Castelli Felicitatis, nunc ducem Clusinum multa damna Ecclesie inferre, et nuper cum copiis se contulisse ad eamdem ciuitatem Castelli ditionis sancte sedis, et sustulisse castellanos. Eum orat ut ducem ex Tuscia amoueat, tanquam sibi et Ecclesie damnosum.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum,  Adrianus papa.

Excellentissime et a Deo protecte Christianitati uestre his nostris apostolicis innotescimus apicibus peruenisse ad nos, nuntiis precurrentibus, quod Constantinus imperator diuina euocatione de hac subtractus  esset luce, sed quia certum non didiceramus, hac de re uestre a Deo protecte excellentie indicare distulimus. Nunc uero suggessit nobis sanctissimus ac reuerendissimus frater noster Stephanus, Neapolitane urbis episcopus, per has syllabas ea ipsa nobis intimare, quas et septima die presentis Februarii mensis suscipientes easque peragrantes confestim uestro regali culmini significare maturauimus, et pro magna 337 sublimitatis uestre satisfactione eosdem affatus infra hec nostra scripta uobis directa posuimus [c 1Kb] .

Interea et hoc uestre precellentie, dulcissime et amantissime fili [d 1Kb] , dirigimus de perfido illo et seminatore zizaniorum, atque instigatore humani generis emulo Raginaldo, dudum in Castello Felicitatis  castaldio [e 1Kb] , qui nunc in Clusina ciuitate dux esse uidetur [f 1Kb] eo quod plurima mala per suas iniquas summissiones, spiritali matri uestre, sancte Dei Ecclesie et nobis ingerere non desinit, dum omnino ea que beato Petro principi apostolorum a uestra excellentia pro anime uestre mercede oblata sunt, per suum iniquum argumentum abstollere anhelat et in suo proprio seruitio ea habere desiderat; unde et per semetipsum cum exercitu in eamdem ciuitatem nostram Castelli Felicitatis [g 1Kb] properans; eosdem castellanos abstulit, et nequaquam credimus, benignissime fili et Christianissime rex, quod pro predicti Raginaldi ducis exaltatione mutationem fecisset 338 uestra a Deo corroborata regalitas [h 1Kb] una cum excellentissima filia nostra regina atque dulcissimis  natis uestris, uel cuncto a Deo instituto Francorum exercitu, nisi pro sustentatione amatricis uestre sancte Dei Ecclesie, ut in uestro benigno certamine perenniter permanens eniteret.

Idcirco poscimus et nimis supplicando insistimus  uestram a Deo illustratam potentiam, ut, ob amorem beati Petri apostoli, nullo modo prenominatum Raginaldum ibidem in Tuscie partibus esse permittatis. Sed neque illum ei agere cedatis [concedatis], et non uobis hoc durum pareat, pro dilectione qua in inuicem compaginati sumus, fiducialiter hoc petere deducimus et obtinere speramus, eo quod et sub Desiderii temporibus iurgia et scandala frequenter seminare non omittebat. Sed, excellentissime fili, ut nos post Deum in tuo fortissimo brachio una cum uniuerso nostro populo speramus, et die noctuque pro uestra sospitate atque uictoriis [a 1Kb] diuinam exoramus clementiam, ita cum omnibus causis sancte Dei Ecclesie disponere acceleretis, ut sancta Dei Ecclesia et nosmetipsi tuis felicissimis temporibus permaneamus,  ut sicut temporalia largitus est, ita et celestia tribuat possidenda. Incolumem excellentiam uestram gratia superna custodiat.





LuII. 339 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, Pro exaltatione sancte Dei Ecclesie, et de Possessore et Rabigaudo [Rabigando], ipsum apostolicum despicientes Spoleto ad Hildebrandum ducem perrexerant, et inde Beneuento paruenerant [b 1Kb] .


ARGUMENTUM.---Regiorum missorum aduentu sibi nuntiato, Possessoris nempe episcopi et Rabigaudi abbatis, se obuiam iis misisse ut equum erat. Ipsos uero Perusio flexisse iter Spoletum ad Hildebrandum, inde Beneuentum, nec primum uenisse Romam, iuxta regium mandatum. Meminisse  eum debere que sancto Petro ante eius confessionem promiserat, Spoletanum ipsum ducatum ab eo eidem apostolorum principi oblatum esse. Rogat ut fidem suam seruet, perque alios missos nimiam qua afficiebatur sollicitudinem leuet.

Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Omnino confidimus et certi sumus quod tua a Domino protecta excellentia in his, que pariter loquentes inter nos conuenerunt, firmiter atque immutabiliter permanere studeat; et caritatis uinculum in medio nostrum corroboratum toto mentis admisu atque sincero affectu obseruare procuret; dum nos Deo propitio in ea ipsa habita in inuicem dilectionis concordia cum magna sinceritate mentis satagimus  perseuerare; quia, Deo teste dicimus, a quo cum uestra melliflua Christianitate in alterno amicitie amore colligati sumus, maximam in tua a Deo inspirata benignitate habere uidemur fiduciam, quod omnes  340 causas sancte Dei Ecclesie et prouincie nostre salubri mancipentur effectui [d 1Kb] .

At uero, excellentissime et a Deo seruate fili, bone et optime rex, tue per huius nostre apostolice relationis seriem deducimus notioni, quod dum ad nos peruenisset de fidelissimorum uestrorum missorum aduentu, scilicet Possessoris sanctissimi fratris nostri episcopi, seu et Rabigaudi religiosi abbatis, in magno gaudio noster releuatus est animus, quoniam desiderabilissimum est assidue missos excellentie uestre solite cum magno gaudio et decenti honore suscipere, et per eos de uestre sublimitatis sospitate certos esse. Unde nos illico, secundum qualiter missos uestre regalis potentie decet, omnem preparationem seu et caballos obuiam eis direximus [e 1Kb] .  Illi nempe, dum Perusium coniunxissent, relaxantes recto itinere ad nos coniungendum, secundum qualiter a uestro a Deo protecto culmine directi fuerunt, et ut uestros honorandos apices relegentes inuenimus, nos despicientes ad Hildebrandum in Spoletium perrexerunt, dirigentes nobis per nostros missos quod tantummodo cum Hildibrando loquimur, et deinde, ut directi sumus, una uobiscum apud domnum apostolicum coniungemus. Postmodum enim, dum cum predicto Hildebrando locuti fuissent et apud eum diutius morarentur, nostras apostolicas eis adiurantes direximus syllabas: per Deum omnipotentem et uitam excellentissimi filii nostri domini Caroli Magni regis, ut directi estis ad nos 341 coniungere satagite, ut unanimiter pertractemus quod ad  exaltationem sancte Dei Ecclesie pertinuerit, et ad laudem regni uestri [Lamb., nostri], precellentissimi filii, agere studeamus, et tunc per dispositum, ut eius precellentie decet missos, apud Beneuentum uos proficisci disponemus.

Sed illi, nescimus quid pertractantes, statim a Spoleto in Beneuentum perrexerunt, nos in magna derelinquentes ignominia, et Spoletinos ampliauerunt in proteruia. Unde ualde hanc nostram perturbauerunt prouinciam, et pro hac re in magna tristitia noster iacet animus, quia quantum per illos exspectabamus suscipere sperata nuntia de exaltatione sancte nostre Ecclesie, sicut et in uestris reperimus honorandis apicibus et nostri nobis tulerunt missi, qualiter a uestra regalitate iniunctum habuerunt, in tanta afflictione  et deminoratione conati sunt.

Sed recordari te credimus, dulcissime atque amantissime fili, qualiter nos benignissimo uestro ore affati estis, dum ad limina beatorum principum apostolorum  Petri et Pauli properati estis, quia non aurum, neque gemmas, aut argentum, uel litteras, et homines conquirentes, tantum fastidium [Lamb., fatigium] cum uniuerso a Deo protecto uestro Francorum exercitu sustinuissetis, nisi pro iustitiis beati Petri exigendis, et exaltatione sancte Dei Ecclesie perficienda, et nostram securitatem ampliare certantes, sed tanquam presentaliter coram uestris mellifluis regalibus obtutibus assistentes, obsecrantes petimus uestram a Deo fundatam regalem potentiam, ut de tanta et tali tribulatione, in qua nos ipsi uestri dereliquerunt missi, uelociter per fidelissimos et benignissimos uestros missos, nos consolari et letificari iubeatis, quia et ipsum Spoletinum ducatum uos presentaliter obtulistis protectori  uestro beato Petro principi apostolorum, per nostram mediocritatem, 342 pro anime uestre mercede [a 2Kb] , et ita obnixe quesumus, precellentissime fili, ut nostram deprecationem de predicta afflictione et prenominato Spoletino ducatu celerius effectui mancipetis, quatenus dignam a misericordissimo Deo nostro, intercedente beato Petro apostolorum principe, pro cuius amore et reuerentia aurem nostris petitionibus accommodare inspiratus fueris, suscipias mercedem, quia, Deo teste dicimus, nil nisi uestram cupimus exaltationem et letitiam, dum, annuente Deo, magna inter nos atque insolubilis caritatis concordia corroborata est, permanentes in his que mutuo inter nos asserentes confirmauimus. Incolumem excellentiam uestram gratia superna custodiat.





LuIII. 343 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur quod Hiltibrandus et Aragis [B. et Cent., Arogis], atque Rodgans, nec non et Regimbaldus [Al., Raginaldus, Reginaldus] duces consilium inierant qualiter se in unum conglobarent cum Grecis et Adalgiso, terra marique, ad dimicandum contra Romam et Italiam, et sub nimiis adiurationibus postulans adiutorium contra eos [b 1Kb] .



 ARGUMENTUM.---Possessore et Rabigaudo Beneuento per Spoletum ad Urbem uenientibus, Hildebrandum ait pontifex ab se petiisse saluum conductum, ut rogaturus ueniam huc ueniret. Se eo misisse Stephanum saccellarium, qui missos ibi reperit Arichis Beneuentani, Rodgausi Foroiuliani, et Regimbaldi Clusini consilia ineuntes de suscipiendo bello una cum Grecis et Athalgiso Desiderii filio, proximo mense Martio: Romam nempe inuasuri et Langobardorum regnum instauraturi. Orat ut celerrime opem ferat Romamque eripiat ab imminenti periculo, ac de communibus hostibus triumphet.

 Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Reminisci consideramus a Deo protectam excellentiam uestram, quod sepius uobis innotuimus de Hiltibrando Spoletino duce, seu Arigiso Beneuentano duce, atque Rodgauso Foroiuliano de seuissimo consilio quod erga nos atque uos gerere non differunt [d 2Kb] . Nunc uero dum fidelissimi uestri missi, reuera 344 sanctissimus frater noster Possessor episcopus, atque Rabigaudus religiosus abbas, a Beneuento repedantes, per predictum Hildibrandum ad nos properant, nimis nos obsecrantes propter nominati Hiltibrandi noxam ut ei ueniam tribueremus, asserentes  ut apud eum nostrum indiculum et obsides pro sua dubitatione [e 1Kb] , et Hildibrandus nostris se presentaret obtutibus [f 1Kb] ; nos quippe, secundum fidelissimorum missorum uestrorum dictum, illuc usque Spoletum direximus Stephanum nostrum fidelissimum dudum  sacellarium, qui cum eum affatus fuisset, et tunc nostros ibidem destinassemus obsides, ipse nempe noster missus cum apud eum coniunxisset, in magna eum inuenit proteruia, eo quod missos Arigisi, Beneuentani ducis, seu et Rodcausi Foroiuliani [a 2Kb] , nec non et Regnibaldi Clusine ciuitatis ducem, 345 in Spoletio cum prefato reperit Hiltibrando, adhibentes aduersus nos perniciosum consilium, qualiter, Deo eis contrario, proximo Martio mense adueniente, utrosque se in unum conglobarent, cum caterua Grecorum et Athalgiso Desiderii filio, et terra marique ad dimicandum super nos irruant, cupientes hanc nostram Romanam inuadere ciuitatem et cunctas Dei ecclesias denudare; atque ciborium fautoris uestri beati Petri auferre, uel nosmetipsos, quod auertat Diuinitas,  captiuos deducere, nec non Langobardorum regem integrare et uestre regali potentie resistere.

Ob hoc, precellentissime rex et dulcissime fili, peto te, et tanquam presentaliter assistens cum diuinis mysteriis coniuro coram Deo uiuo et uero et eius principe apostolorum beato Petro, ut sub nimia festinatione et maxima celeritate nobis subuenias, ne pereamus; quoniam post Deum in tuis manibus nostras omnium Romanorum commisimus animas, ne nos derelinquas, [b 1Kb] aut differas solatiandum, ut [c 1Kb] dicant gentes, que in cuncto orbe terrarum sunt: Ubi est fiducia Romanorum quam post Deum in regem et regnum Francorum habebant? et ut de omnibus, a Deo protecte dilectissime fili, ante tribunal Dei eris redditurus rationem, quoniam, ut prefati  sumus, tue dulcissime sublimitati, per Dei preceptionem et beati Petri, sanctam Dei Ecclesiam et nostrum Romanorum reipublice populum commisimus protegendum; et ita ad limina protectoris tui beati Petri apostolorum principis properare satagite, ut cunctos aduersarios sancte Dei Ecclesie atque nostros seu uestros, regalis uestri culminis substernantur 346 uestigiis, et ea que eidem Dei apostolo, uestris propriis pro anime uestre mercede obtulistis manibus, ad effectum perducatis, ut fructum  bonum offerens in futuri examinis die merearis dicere: Domine meus, princeps apostolorum beate Petre, cursum consummaui, fidem tibi seruans Ecclesiam Dei a superna clementia tibi commendatam de manibus persequentium defendens liberaui, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes; tunc et qui in presenti uita regni gubernacula tenes, etiam et in futuro seculo cum Christo regnans celestia premiorum gaudia adipisci merearis audiens nimirum paternam desiderabilem uocem illam inquientis: uenite, benedicti Patris mei, percipite regnum, quod uobis preparatum est ab origine mundi . Incolumem excellentiam uestram gratia superna custodiat.





LIX. 347 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua predictus papa postulans ut domnus rex reuertens a Saxonia ad limina sancti Petri properaret, quemadmodum ei pollicitus fuerat [d 1Kb] .



ARGUMENTUM.---Possessorem et Rabigaudum peruenisse Romam cum regiis litteris, que summum omnibus ordinibus gaudium attulerunt, nam Carolum e Saxonia reducem in Italiam esse uenturum testabantur, fortasse etiam ad Urbem. Letitia ob id exsultans necessitudinem memorat, qua simul coniuncti fuerant coram confessione principis apostolorum. Preterea regios missos multa laude prosequitur, eosque illi commendat ut regi et sancte sedi maxime fideles.

 Domno [e 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Dum tanta securitatis letitia spiritalis mater uestra sancta Dei catholica et apostolica Romana Ecclesia dilatata laudabiliter permanet, etiam in apostolica aula ob uestrorum delictorum ueniam, sedulo a nobis et cunctis Dei sacerdotibus orationum uota et sacrificiorum hostie diuine proferuntur maiestati [f 1Kb] . Itaque, precellentissime fili, coniungentes ad nos fidelissimi  uestri missi, scilicet Possessor sanctissimus frater noster episcopus et Rabigaudus religiosus abbas, detulerunt nobis desideratissimas 348 uestre sublimitatis syllabas [a 1Kb] , quas et cum nimia amoris dulcedine acceptantes suscepimus, relegentesque et de uestra immensa prosperitate agnoscentes, magnas omnipotenti Deo nostro tulimus laudes, qui nobis tam benignissimum ac Christianissimum regem sue Ecclesie detulit defensorem. Continebatur quippe in ipsis uestris regalibus apicibus, quod, Domino protegente, remeantes uos a Saxonia, mox et de presenti Italiam uel ad limina protectoris uestri, beati apostolorum principis Petri [b 1Kb] , ad implenda que ei polliciti estis properare desideratis; de quo audito nimis noster letatus est animus una cum uniuerso nostro populo,  eo quod nimis desiderabiles sumus prominentissimum uestrum conspicere uultum.

Quoniam satisfaciat tibi ueritas, dulcissime et amantissime fili atque a Deo institute magne rex, in eadem sponsione qua in inuicem ante sacram eiusdem Dei apostoli confessionem annexi sumus, firmi atque incommutabiles diebus uite nostre cum uniuerso nostro populo permanere satagimus. Unde et caritas uestri regalis culminis nos prouocat sedulo de uestra sospitate addiscere; et cognoscat uestra conspicua excellentia, quia si mora de uestro aduentu prouenerit, magna nobis imminet uoluntas ibidem in uestrum aduentum, ubicunque uos ualuerimus coniungere, obuiam proficisci.

349 Interea notioni uestre excellentie deducimus  de predictis uestris fidelissimis missis, quia sicut ad nos peruenerant, et uestre regali potentie per nostros apices intimandum direximus, dum nobis presentati fuissent ipsi missi uestri, fideles in seruitio fautoris uestri beati Petri apostolorum principis et nostro atque uestro reperimus, pro quo petimus ut benigne eos suscipere iubeatis [c 1Kb] .

His prelibatis, diuinam exoramus clementiam, ut sua uos gratia multipliciter tueatur, tribuens uobis, atque excellentissime filie nostre regine, et amantissimis  uestris natis longeua ac prospera tempora, regni gubernacula possidenda, uestrisque uestigiis cunctas barbaras nationes prosternat, dilatans multipliciter terminos regni uestri, etiam et celestis regni gaudiis uos faciat esse per infinita secula participes. Incolumem excellentiam uestram, domine fili, superna gratia custodiat.





LX. 350 ITEM EPISTOLA ADRIANI PAPAE, AD DOMNUM CAROLUM REGEM DIRECTA, In qua continentur gratiarum actiones pro uita et sanitate domni regis, et uxoris, uel filium [L., G., filiorum] eius, nec non et pro exaltatione sancte Dei Ecclesie, et postulans ut filium suum ex sacro baptismatis fonte suscipere mereretur [d 1Kb] .


 ARGUMENTUM.---Reuertentes ex Francia Philippus episcopus et Megistus archidiaconus, nuntiant constantem Caroli amorem in sanctam sedem, eumdemque cum regina Hildegarde uenturum Romam, ut Paschate adueniente filium suum Pippinum recens natum baptizari faceret, quem pontifex e sacro fonte susciperet. Cum autem non uenisset, pontifex suum desiderium aperit se iungendi spiritali eo uinculo cum regibus. Deinde rerum Ecclesie satagens, ad eum legat suos missos Philippum et Andream episcopos, ac Theodorum ducem nepotem suum cum catalogo donationum a Constantino, et successoribus, atque patriciis factarum in prouinciis Tuscie, Spoleti, Beneuenti, Corsice, et Sabine, exemplo educto ex archiuo apostolico, ee siquidem a Langobardis iamdudum inuase, nondum fuerant restitute. Orat ut Constantini felicia tempora instauret exaltando apostolicam sedem.

 Domno [e 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Dum nimio prouocati amore aptum duximus, primitus quidem a Deo protecte excellentie uestre, seu spiritalis filie nostre regine proles, etiam episcopos et presbyteros, nec non et uniuersos optimates cunctumque preclare gentis uestre Francorum populum, ad uestrum a Deo confortatum regnum pertinentem, his nostris apostolicis uisitare apicibus,  et certos de uestra 351 salute ac letos effici, impensius prosperitatis ambientes integritatem. Igitur dum ad nos reuersi fuerunt missi spiritalis matris uestre sancte Dei Ecclesie, a uestigio a Deo protecti regni uestri, id est, reuerendissimus frater noster Philippus episcopus, et Megistus dilectissimus filius noster archidiaconus [a 1Kb] , retulerunt nobis de fidei et caritatis uestre constantia, quam erga beatum Petrum apostolorum principem et nostram humilitatem habere dignati estis pro uestre anime mercede. Hoc audito, magno gaudio noster releuatus est animus, et cepimus Deo laudes referre et beato principi apostolorum Petro, pro exaltatione regni uestri atque filie nostre regine coniugis uestre, prolis etiam, et pro cunctis Francis, fidelibus beati  Petri apostoli atque uestris.

At uero illud unde uestre eximietati per iam dictos nostros missos, scilicet reuerendissimum fratrem nostrum Philippum episcopum et dilectissimum nostrum Megistum archidiaconum dignati estis nobis repromittere, ut in sanctam diem Pasche ad limina beati apostolorum principis Petri, una cum spiritali filia nostra regina, Domino auxiliante, properare debuissetis, ut filium qui nunc uobis procreatus est a sacro baptismate in ulnis nostris susciperemus, sicut terra sitiens imbrem, ita et nos exspectantes fuimus mellifluam excellentiam uestram; et dum appropinquasset ipse dies sanctus Pasche, et nullum mandatum de aduentu uestro suscepissemus aut de missis uestris, secundum placitum [b 1Kb] quod inter nos  exstiterat, ualde tristes effecti sumus [c 1Kb] . 352 Sed obnixe te petimus, precellentissime et magne rex, ut secundum quod inter nos constitit, pro ipso sancto baptismate nostrum adimplere iubeas desiderium, de eodem eximio uestro filio, quatenus duplex Spiritus sancti gratia in medio nostrum accrescat, et gemina festiuitatis letitia nobis celebretur, et hoc deprecamur uestram excellentiam, amantissime fili et preclare rex, pro Dei amore et ipsius clauigeri regni celorum, qui solium regni patris uestri uobis largiri dignatus est, ut secundum promissionem quam polliciti estis, eidem Dei apostolo, pro anime uestre mercede et stabilitate regni uestri, omnia nostris temporibus adimplere iubeatis, ut Ecclesia Dei omnipotentis, id est beati Petri apostoli, cui claues [Lamb.,  per claues] regni celorum ab omnium opifice facinorum  nexus soluendi simulque ligandi attributa est facultas, in omnibus amplius atque amplius sancta. Dei Ecclesia exaltata permaneat, et omnia secundum uestram pollicitationem adimpleantur, et tunc uobis in celestibus arcibus ascribatur merces et bona opinio in uniuerso mundo.

Et sicut temporibus beati Syluestri, Romani pontificis, a sancte recordationis piissimo Constantino Magno imperatore, per eius largitatem sancta Dei catholica et apostolica Romana Ecclesia eleuata atque exaltata est, et potestatem in his Hesperie partibus largiri dignatus est, ita et in his uestris felicissimis temporibus atque nostris, sancta Dei Ecclesia, id est, beati Petri apostoli germinet atque exsultet, et amplius atque amplius exaltata permaneat,  ut omnes gentes que hec audierint edicere ualeant : Domine, saluum fac regem, et exaudi nos in die, in qua inuocauerimus te: quia ecce nouus Christianissimus Dei Constantinus imperator his temporibus surrexit, per quem omnia Deus sancte sue Ecclesie beati apostolorum principis Petri largiri 353 dignatus est, sed et cuncta alia, que per diuersos imperatores, patricios etiam et alios Deum timentes, pro eorum anime mercede et uenia delictorum, in partibus Tuscie, Spoleto, seu Beneuento, atque Corsica, simul et Sauinensi patrimonio, beato Petro apostolo, sancteque Dei et apostolice Romane Ecclesie concessa sunt, et per nefandam gentem Langobardorum per annorum spatia abstracta atque ablata sunt, uestris temporibus restituantur. Unde  et plures donationes in sacro nostro scrinio Lateranensi reconditas habemus, tamen et per satisfactionem Christianissimi regni uestri, per iam fatos uiros, ad demonstrandum eas uobis direximus, et per hoc petimus eximiam precellentiam uestram ut in integro ipsa patrimonia beato Petro et nobis restituere iubeatis [d 1Kb] , et dum omnia per uestrum congruum dispositum sancta Dei Ecclesia effectum susceperit, ipse princeps apostolorum, beatus Petrus, ante tribunal omnipotentis clementiam pro uestra sospitate atque longeuitate, et exsultatione a Deo confortati regni uestri deprecetur. Magnopere [Lamb., Gent., Opere] enim direximus apud uestram eximiam precellentiam, id est reuerendissimum et sanctissimum fratrem nostrum Philippum et Andream episcopos  seu Theodorum ducem nostrum [e 2Kb] , quibus et in ore po-  suimus ut uestre 354 a Deo protecte excellentie minutius enarrare debeant; quibus et eis in omnibus credere debeatis, et solita benignitate eos suscipere iubeatis, pro amore fautoris uestri beati Petri apostoli, ut dum ad nos reuersi fuerint cum effectu cause, ante confessionem ipsius Dei apostoli cum omnibus episcopis et sacerdotibus, atque cuncto clero, senatu, et uniuerso nostro populo, pro uestra sospitate atque longeuitate et exaltatione regni uestri Domino fundere ualeamus preces, ut euis temporibusque eximietatem uestram conseruare dignetur, ad exaltationem spiritalis matris uestre sancte Dei Romane Ecclesie, et sicut terrena gaudia largitus est, ita et celestia tribuat sempiterna. Incolumem excellentiam uestram gratia superna custodiat.





LXI. 355 PAULUS PRESBYTER [a 1Kb] , uENERANDUS PRESBYTER, FAROALDUS, ADALBERTUS, GAUDIOSUS, BENEDICTUS DIACONUS, IOSUE DIACONUS, HERMENFRIDUS, RAGINBERTUS, AUTSCARIUS [Gent., AUTCARIUS], GREGORIUS, AGEMODUS, DAuID, GAIDUALDUS, ARIOLFUS, STEPHANUS, GARIBALDUS, GREGORIUS, SAuINUS, ALDOSINTO, ROTHBERTUS, RATCHIS, HARIBERTUS, LEO, MARTINIANUS, ALLO, MAIO, BEAPTULFUS [Gent., SCAPTULFUS], CUNUALDUS, LEMINOSUS, MAGNUS, URSUS, AUTBALDUS, ALDEFUSUS, PETRUS, ANSUALDUS, ALLO, PETRUS, GRATIOSUS, FAROALDUS, URSUS, ADUALDUS.



ARGUMENTUM.---Paulo post missorum discessum mense Maio audiens ex regiis litteris, Francorum fines a Saracenis inuasum iri, ad assiduas preces diu noctuque se uertit cum toto Romano clero,  idque solatii ergo illi nuntiat ac uictoriam ominatur. Beneuentanos federe iuncto cum Caietanis et Tarracinensibus, nec non cum patricio Sicilie Caiete degente consilium cepisse eripiendi sancte sedi Campanie Romane ciuitates et patricio eidem subiiciendi. Se per legatos primum egisse, at nequidquam; quare illuc mittere exercitum deliberasse. Orat ut missum deleget Beneuentanis cum  increpatoriis, ut ad officium redeant; se ne ad consecrationem quidem episcoporum eos recipere, tanquam sancte sedis et Caroli hostes. Denique ut faciat que per missos petiit eum precatur.

Destinauit nobis per uestros apices a Deo constituta regalis potentia, quia, Deo sibi contrario, Agarenorum gens cupiunt ad debellandum uestros introire fines [c 1Kb] . Hoc uero cognito, in magna exinde tribulatione atque afflictione positi sumus; sed nequaquam Dominus Deus noster talia fieri permittat, nec 356 beatus apostolorum Petrus princeps. Nos uero, dulcissime fili et magne rex, incessanter pro uobis cum omnibus nostris sacerdotibus atque religiosis monachis, et cuncto clero uel uniuerso populo nostro, Domini Dei nostri deprecamur clementiam, ut ipsam nec dicendam Agarenorum gentem uobis  subiiciat et uestris eam substernat pedibus, ut minime preualere aduersus uos ualeant, quia sicut populus Pharaonis demersus est in mari Rubro eo quod non crediderint Deo, ita et in hac uice Dominus Deus noster, per intercessiones beati Petri apostoli, in uestris eos tradat manibus [d 1Kb] . Confortamini autem et estote robusti, quia Dominus omnipotens confidentibus in eum uestri regni dabit uictoriam de inimicis uestris atque nostris, et sicut indesinenter die noctuque ante confessionem eiusdem Dei apostoli, Domini deprecamur maiestatem, ut uestrum dilatet regnum, ita nos faciat de uestra sospitate et exaltatione regni uestri semper in Domino exsultare, in quibus et ante aliquantos dies istius Maii mensis quod uestros suscepissemus apices, direximus apud uestram a Deo protectam  excellentiam, Andream et Philippum sanctissimos episcopos, atque Theodorum eminentissimum nostrum nepotem, pro consolatione atque uisitationis causa, et prosperitatis uestre letitiam agnoscere [e 1Kb] ; et hoc petimus te, amantissime fili, ut pro amore fautoris uestri beati apostolorum principis  Petri, benigne eos solite suscipere iubeatis, ut cum gaudio et effectu cause, et exaltatione sancte Dei Romane Ecclesie, ad nos remeantes, 357 celeriter eos absoluere dignemini, ut ipse princeps apostolorum pro uobis intercedat ante Domini Dei nostri maiestatem, ut amplius uestrum dilatet regnum et uictorias tribuat [a 1Kb] ; nosque etsi peccatores ante confessionem ipsius Dei Apostoli fundere ualeamus preces.

Et hoc agnoscat a Deo protecta precellentia uestra, quia aliquantas ciuitates nostras Campanie operantes emuli uestri atque nostri, nefandissimi Beneuentani, ipsi nostro populo persuadentes subtrahere a nostra ditione decertant, una cum habitatoribus Castri Caietani, seu Terracinensium, obligantes se ualidis  sacramentis, cum ipso patricio Sicilie, qui in predicto Castro Caietano residet, et decertant a potestate et ditione beati Petri et nostra eosdem Campanos usurpare et patricio Sicilie subiugare [b 3Kb] . Nos uero dum hoc ipsum agnouissemus uiribus atque uicibus admonere et predicare per nostros episcopos et fideles beati Petri eis direximus, cupientes eosdem Campanos nos saluos habere, ut aliqua malitia eis minime eueniret, ut ad nostri presentiam coniungerent, aut per unamquamque ciuitatem primatos quinque  ad uestram a Deo fundatam precellentiam destinarent. Sed neque ad uestri presentiam eos dirigere ualuimus, nec ad nostros 358 obtutus coniungere uoluerunt. Tamen et reuerentissimum fratrem nostrum Philippum, seu et Paschalem nostrum nepotem, eis direximus, ut nostris se presentarent obtutibus aut apud uestram regalem potentiam coniungere properarent. Nec tunc nostris admonitionibus se accommodare uoluerunt [c 1Kb] . Dum uero eorum nequitie preualere minime potuimus, disposuimus cum Dei uirtute atque auxilio una cum uestra potentia generalem nostrum exercitum illuc dirigere, qui eos constringere debeant et inimicos beati Petri atque nostri seu uestri emendare [d 2Kb] .

Sed petimus te, amantissime fili, coram Deo uiuo,  ut nefandissimos et Deo odibiles Beneuentanos per uestra scripta atque fidelissimum uestrum missum protestando dirigere iubeatis, ut a tali iniqua operatione resipiscant, et in nostris Campanis talia non immittant, quia nos per nullum tenorem ipsos nefandissimos Beneuentanos, aut eorum missos recipere uolumus; sed nec ad consecrationem episcoporum suscipere, dum contrarii beati Petri 359 atque nostri et uestri effecti sunt [e 1Kb] . Interea petimus te, magne rex et dulcissime fili, ut sicut a uobis poscere  per Andream et Philippum sanctissimos episcopos nostros et Theodorum eminentissimum nostrum nepotem direximus, ita in omnibus nostram postulationem adimplere iubeatis [a 1Kb] , ut angelus Dei omnipotentis uos precedat, et faciat uestram precellentiam triumphantem, atque cum magnis uictoriis et exaltatione ad proprii regni uestri culmen una cum omni Deo dilecto Francorum exercitu incolumem reuerti.





LXII. 360 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de fide et constantia ipsius, et Anastasio misso ipsius apostolici, qui in Francia demoratus fuerat. [b 1Kb] .


 ARGUMENTUM.---Cum Wilcarius archiepiscopus et Dodo abbas Roma in Franciam reuertentes Carolo nuntiassent quanto amore quantisque honoribus Rome accepti, et quanta cum benignitate auditi essent, Carolus rei admonet pontificem. Hic uero ab se ita semper fieri respondet, sibique esse in more positum statim regios missos dimittere; idque amoris ergo, qui erit perpetuus in optimum regem, ita ut contra asserentibus nulla fides adhibenda sit. Suam testatur letitiam, eo quod uiderit in regiis litteris, eum proximo mense Octobri, dum in Italiam uenerit, expleturum omnia que diuo Petro promisit. Se cum regiis missis Possessore episcopo et Dodone abbate non mittere Pardum Hegumenum iuxta illius desiderium una cum Andrea episcopo, quia ualetudine laborabat, sed eius loco ualentinum episcopum. Denique dolet ob retentum a rege Anastasium missum apostolicum ob quedam imprudenter  dicta, nam uiolari uidebatur ius gentium; oratque ut eum ad se remittat discutiendum, atque iuxta merita puniendum cum duobus aliis nefariis hominibus.

Domno [c 1Kb] excellentissimo filio Carolo, regi Francorum et Langobardorum atque patricio Romanorum, Adrianus papa.

Desiderantissime uestre excellentie scripta suscepimus, in quibus tantum de absenti collocutione gauisi sumus, quantum et ipsum qui locutus est  semper mihi cupio esse presentem; quas relegentes et de uestra immensa prosperitate agnoscentes, nimis sumus gratulati quoniam uestra prosperitas nostra esse comprobatur letitia, et uestra exaltatio nostra existit post Deum securitas. Ferebatur enim in ipsis regalis uestre potentie apicibus, quod remeantes ad uos missi uestri, scilicet Wulcharus sanctissimus 361 frater noster archiepiscopus et Dodo religiosus abbas [d 1Kb] , uobis retulissent quod ea, que eis a uobis iniuncta fuissent, benigne atque amabiliter a nobis essent suscepta. Sed cognoscit omnipotens Deus noster, cui arcana cordis reserata assistunt, quia omnem missum a uestris regalibus obtutibus directum, cum nimio amore et decenti honore suscipere studemus, et omnem uestram uoluntatem  sincera mentis integritate implere satagimus, atque cum prosperitate ad uos repedandum absoluere festinamus, neque ullis nos posse huius mundi transitoriis ac labentibus opibus uel humane suasionis blandimentis, ab amore et dilectione uestre mellite sublimitatis, uel ab eis que uobis polliciti sumus declinare dum hic aduixerimus, sed firmi et stabiles in uestra permanemus caritate.

Absit namque a nobis, carissime et nimis nobis dulcissime fili, ut ea que inter nos mutuo coram sacratissimo corpore fautoris tui beati apostolorum principis Petri confirmauimus atque stabiliuimus, per quemuis modum irrita facere attentemus; quoniam et nos satisfactus [e 1Kb] uestrum culmen deprecari uisus sum, si quis de nobis nequissima dicta uestris  auribus proferre maluerit cupiens per fallaciam se uobis commendare, nullam credulitatis illi admittatis copiam [f 1Kb] , quia, ut prediximus, nos firmi in uestra permanemus dilectione, magis dum et Saluator 362 designanter expressit dicens : In hoc cognouimus, quod mei estis discipuli, si dilectionem habueritis in inuicem.

Interea continebat seriens Excellentie uestre, quod accedente proximo mense Octobri, dum Deo  fauente in partibus Italie adueneritis [a 1Kb] , omnia que beato Petro regni celorum clauigero et nobis polliciti estis, ad effectum perducere maturabitis: letitia enim patris est profectio filiorum, et de eorum prouectu naturalis affectus congaudet; quapropter salutis tue agnoscentes perfectionem hilares redditi sumus, et quia pro augmento et exaltatione matris sue sancte Dei Ecclesie in Italiam destinatis properare, ut perficiatur magis magisque optamus. Sed Deus et Dominus noster iehsu Christus faciat nobis in propinquo de uestra presentia gaudere et una uobiscum in inuicem exsultare.

De missis nempe nostris, Andrea uidelicet cepiscopo, seu Pardo egumeno [b 1Kb] , unde nobis intimandum direxistis, ut cum missis uestris Possessorem fratrem  nostrum episcopum, atque Dodonem religiosum abbatem, a uestris regalibus uestigiis [c 1Kb] repedantes [d 1Kb] dirigeremus, ita adimplere uelocius destinauimus. Sed Pardus egumenus propter imbecillitatem corporis sui proficisci minime ualuit, et direximus in uicem illius ualentianum episcopum.

Illud uero quod de Anastasio misso nostro nobis indicastis, quod aliqua importabilia uerba que non expediebat uobis 363 locutus fuisset, unde ualde tristes effecti fuistis, et pro hoc adhuc apud uos eum detinetis [e 1Kb] nimis noster frangitur animus, dum Langobardi et Rauennates fatentur, inquientes quia nullo modo rex in apostolica permanet caritate, dum eius missum apud se detinet. Sed neque ab ipsis  mundi exordiis cognoscitur euenisse, ut missus protectoris tui beati Petri, magnus uel paruus, a quacunque gente detentus fuisset; sed iubeat nobis eum uestra sollicitudo dirigere, et seuerissime eum sciscitantes iuxta noxam ei repertam, eum corripiemus.  Nam de Langobardo illo qui cum eodem Anastasio misso nostro ad uos properauit, nomine Gaidifridus [f 2Kb] , unde nobis significastis, ut dum in nostro fuisset palatio, fraudem agebat aduersus uestram regalitatem, insuper et uestro suasisset notario falsas conficere litteras, per quas nos cupiebat in scandalum uobiscum mittere, quod auertat Diuinitas, neque inuenietur homo qui nos possit per quemuis modum aduersus uos in iracundiam prouocare, sed testis nobis est Deus qui occulta hominum cognoscit, per nullum argumentum eum infidelem uobis cognouimus; sed, ut breuius dicamus, si ille qui ab amatore tuo beato Petro ad uos destinatur talia 364 suscipere meruit, quid considerandum est de nefandissimis et nimis strophariis Paschali et Saratino, qui  talia, ut et uos per honorandos uestros apices insinuastis, in hac Romana urbe agere ausi sunt, quale nunquam ab exordio mundi auditum est; fortasse et dum talia egissent et uestris obtutibus se coniunxissent, non ambigentes pro reatu quem operati sunt, uos deprecati sunt ut eos in nostram reduceres gratiam; sed magis coram uestra presentia et nostris missis detractionibus uacabant et miror ualde quod illos, qui talia et inaudita de his coram uestris obtutibus proferebant uerba, in magnis deliciis habere dignosceris [g 1Kb] . An nescit uestra precellentia quia si quecunque persona, de qualibet gente, aduersa aut inania de uestra eximia celsitudine retulisset uerba, dignam in eum exercentes uindictam, uinctum eum usque ad uestram direxissemus excellentiam,  sicut et de Paulino egimus. Pro quo deprecamur atque coniuramus precellentiam uestram, dulcissime fili, per redemptorem Dominum nostrum Iesum Christum, ut uiriliter Deo uobis inspirante exsurgatis, et misere et flagitiose presumptionis,  ut pium regem [a 1Kb] decet, regalem [Gent., legalem] uindictam uobis de eis exercere iubeatis [b 1Kb] , ut in hoc cognoscant gentes, quia ob amorem beati Petri magnam in nobis habeatis dilectionem, ut qui 365 nobis dolentibus condolent, ita et nobis letantibus congaudeant; aut nobis eos dirigere digneris ut omnipotens Deus respiciens de excelso, pro iusta uindicta [c 2Kb] a nobis eis inferenda, concedat tibi, una cum excellentissima filia nostra regina et amantissimis natis, longa spatia uite per metas annorum, et ego licet peccator, dum de eis perfectam suscepero iustitiam, magis ac magis, ut ago, ante ipsius ianitoris regni celorum sacram confessionem assiduo pro uestra incolumitate fundere ualeam preces. Incolumen excellentiam gratia superna  custodiat.





LXIII. 366 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, Pro exaltatione sancte Ecclesie, et de orationibus ipsius apostolici [d 1Kb] .


ARGUMENTUM.---Carolo Saracenis Hispanie bellum inferenti nuntiat de assiduis orationibus diu noctuque cum uniuerso clero pro eius uictoria. Se futurum confidere, ut nunquam a fide, caritate, et promissione deficiat, quam coram diuo Petro fecerat, sibique inuicem polliciti erant.

Domno [e 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

 Melliflue et a Deo protecte tue excellentie, benignissime fili, honorabiles suscepimus syllabas, quibus et cum nimio amore liquido informati sumus [f 2Kb] , sed omnipotens, clemens, et misericors Deus, in cuius manu cor excellentie tue, bone et Deo imitabilis fili, regitur, corroboret cor et mentem tuam et brachium sue potentie tibi extendat. Nos quidem die noctuque nunquam desistimus, cum sacerdotibus cunctoque Christiano populo, in confessione beati Petri principis apostolorum, suppliciter exorare [g 1Kb] , ut una cum excellentissima filia nostra regina, et precellentissima uestra nobilissima prole, uictorem te 367 super omnes barbaras nationes faciat, quatenus omnes sub tuo brachio humiliati uestigia pedum tuorum prorsus osculentur, et Ecclesia Dei a  uestra a Deo instituta regali potentia nimirum [Grets. nimium] exaltetur; nunquam enim credimus, quod semel pollicitus es super uenerabile corpus beati Petri clauigeri regni celorum, ut quelibet falsa potestas seu principatus poterit tuam firmissimam excellentiam segregare a caritate, et amore, quem a cunabulis tuis [h 1Kb] beato Petro principi apostolorum habuisti; sed in ea fide et dilectione, simulque et promissione te confidimus permanere, in qua et nos firmi et stabiles quod facie ad faciem polliciti sumus, Domino presidente et beato Petro principe apostolorum mediante, usque in finem manemus. Unde omnipotens, pius, et misericors Deus, longo ac prospero senio, una cum precellentissima filia  nostra regina et nobilissima sobole, regni gubernacula faciat perfrui, et uitam eternam uobis tribuat possidendam. Incolumen Excellentiam uestram gratia superna custodiat.





LXIu. 368 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de uenundatione mancipiorum genti pagane Saracenorum facta; et predictus papa excusans Romanos nunquam tale scelus perpetrasse, sed a Langobardis et Grecis eos traditos esse dicit [a 1Kb] .


ARGUMENTUM.---Gratulatur Carolo de incolumitate eius et totius regni Francorum, aitque se cum omni clero et populo perennes ei uictorias et regni  dilatationem precari. Falsum esse suos Romanos uendidisse mancipia Saracenis, sed illa Grecos a Langobardis emisse. Se nequidquam duci Alloni scripsisse, ut Grecos caperet, combureretque eorum naues; sibi enim nec nauigia nec nautas ad id suppetere; nichilominus ad illud mali auertendum, comburi fecisse Grecorum naues in suo portu Gentumcellensi, Grecos carcere aliquandiu detinuisse. Romanos sacerdotes incontinentie accusari falso ab iniquis hominibus.

Domno [b 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa.

Insignis preconii uestre a Deo fundate regalis potentie syllabas suscepimus, et Deo omnipotenti gratias egimus [c 1Kb] , qui nos certos reddidit de sospitate a Deo protecti regni uestri, simul et de spiritali filia  nostra regina, dulcissima uestra coniuge, et prole [d 1Kb] , et pro cunctis episcopis, diuersis sacerdotibus, senatu, et uniuerso a Deo conseruato populo Francorum; cognitor  369 enim et scrutator cordium et renum Deus noster, quia et sincere sine qualibet occasione in uestra melliflua regalis potentie permanemus caritate, et deprecamur Dei omnipotentis clementiam cum nostris episcopis, sacerdotibus, clero, atque senatu, et uniuerso nostro populo, ut uobis indesinenter uictorias tribuat et uestrum dilatet regnum [e 2Kb] , ad exaltationem spiritalis matris uestre sancte Dei Romane Ecclesie et salutem populi nobis a Deo commissi, quia uestra exaltatio nostra est letitia; et semper desideramus et cupimus que nona sunt atque prospera de uestro a Deo protecto regno et omnium Francorum salutaria addiscere, quia nos post Deum in alio fiduciam non habemus nisi in uestro fortissimo brachio; et sicut predecessor noster,  domnus Stephanus papa, bonam habuit fiduciam in genitore uestro sancte recordationis domno Pippino rege, ita et nos multo amplius in uestro fortissimo regno confidimus et certi permanemus.

Reperimus etiam in ipsis uestris mellifluis apicibus de uenalitate mancipiorum, quasi per nostros Romanos uenundati fuissent genti nefande Saracenorum; sed nunquam, quod absit, in tale declinauimus scelus, aut per nostram uoluntatem factum fuit, sed in littoraria Langobardorum semper nauigauerunt nec dicendi Greci, et exinde emebant ipsam familiam, 370 et amicitiam cum ipsis Langobardis fecerunt, et per eosdem Langobardos ipsa suscipiebant mancipia [f 1Kb] . In quibus et direximus exinde Alloni duci, ut prepararet plura nauigia, et  comprehenderet iam dictos Grecos, et naues eorum incendio concremaret; sed noluit nostris obtemperare mandatis [g 2Kb] , quia nos nec nauigia habemus nec  nautas, qui eos comprehendere potuissent, tamen in quantum ualuimus, Domino proferimus teste, quia magnum exinde habuimus certamen, cupientes hoc ipsum scelus uetare, qui et naues Grecorum gentis in portu ciuitatis nostre Centumcellensium comburi fecimus, et ipsos Grecos in carcere per multa tempora detinuimus [a 1Kb] ; sed a Langobardis, ut prefati sumus, multa familia uenundata fuit, dum famis inopia eos constringebat, qui alii ex eisdem Langobardis propria uirtute 371 in nauigia Grecorum ascendebant, dum nullam habebant spem uiuendi.

De sacerdotibus autem nostris, quod uobis falso et contra Deum et animam eorum suggerere ausi sunt, mentita est iniquitas sibi, et nulla est Domino annuente in nostris sacerdotibus pollutio,  nec talia credere debet uestra sublimitas. Dum uero, Domino cooperante, per intercessiones sancte semper uirginis Marie domine nostre et beati Petri apostolorum principis, in uinculo caritatis atque dilectionis nos annectere dignatus est, nunc uero querunt emuli nostri, qui semper zizania seminauerunt, aliquam, illis Deo contrario, inter partes malitiam seminare. Sed Domino auxiliante, per intercessiones beati Petri apostoli preualere minime habebunt, quia nos cum Domini uirtute talem in uestro regali culmine habemus fiduciam, dicit enim Psalmista : Disperdat Dominus uniuersa labia dolosa, et linguam maliloquam [magniloquam], qui talia nobis inaudita mala suggerunt et crimina in nostris sacerdotibus ponunt. Deus autem noster  sue protectionis dextera uos conseruare dignetur ad exaltationem sancte Dei Romane Ecclesie. Incolumem excellentiam uestram gratia superna custodiat.





LXu. 372 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de Mauricio episcopo, quod Histrienses ei oculos eruissent [b 1Kb] .


ARGUMENTUM.---Mauricium episcopum in territorio Histriensi a Grecis ibidem morantibus excecatum esse, quasi Carolo id territorium tradere meditaretur. Se eum misisse ad Marcarium ducem Foroiuliensem, cui orat ut mandet excecati episcopi restitutionem, tanquam Carolo et sancte sedi fidelis, qui ad colligendas inibi pensiones sancti  Petri ab eodem Carolo erat destinatus.

Domno excellentissimo filio Carolo, regi Francorum et Langobardorum, atque patricio Romanorum, Adrianus papa.

Credimus, quod iam ad uestre a Deo protecte excellentie aures peruenit de episcopo Mauricio Histriensi [c 1Kb] , qualiter, dum eum fidelem beati Petri et nostrum cognouissent, nefandissimi Greci qui in predicto ibidem territorio residebant Histriensi, et dum per uestram excellentiam dispositus fuit prenominatus Mauricius episcopus, ut pensiones beati Petri que in superius nominato territorio exigeret [d 1Kb] et eas nobis dirigere deberet, zelo ducti tam predicti Greci quamque ipsi Histrienses, eius 373 oculos eruerint [e 2Kb] , proponentes ei ut quasi ipsum  territorium Histriense [a 1Kb] uestre sublimi excellentie tradere debuisset.

Propterea petimus a Deo protectam excellentiam uestram, amantissime fili et magne rex, ut iubeas dirigere Marcario duci precipiendum, ut iam fatum Mauricium episcopum, qui in uisione uestre excellentie presentatus est [b 1Kb] , ut eum in suo episcopio reuerti faciatis pro uestre anime mercede, eo quod ipse iam dictus episcopus ad nos properauit, et nos eum iterum direximus ad Marcarium ducem Foroiuliensem, ut qualiter a uobis fuerit dispositus, ita peragere debeat [c 1Kb] . Et hoc petimus excellentiam uestram ut per uestrum congruum dispositum ipsa [Lamb., Gent., ipse] apprehendatur, prout salus populi qui ibidem commoratur proueniat. Incolumem  excellentiam uestram gratia superna custodiat.





LXuI. 374 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur quod Neapolitani cum Grecis ciuitatem Terracinensem inuasissent [d 1Kb] .


ARGUMENTUM.---Grecos et Beneuentanos consilio Arichis Beneu. ducis inuasisse Terracinam, quam ipse acquisierat sancte sedi. Orat ut Wulfuinum iubeat Rome adesse, Kalendis Aug. cum Tuscanis, Spoletanis, ac Beneuentanis pro Terracina recipienda, expugnandisque Caietano Castro et Neapoli. Antea conuenisse sibi cum Petro Neapolitanorum misso ut quindecim sibi obsides nobiles darentur, quos una cum Terracina redderet, si  per eorum patricium Sicilie Patrimonium sancti Petri recuperare licuisset; Arichim obstitisse, ne darentur obsides, quia Desiderii filium prestolabatur ex Grecia, cum eo rem gesturus contra Carolum et sanctam sedem.

Domno [e 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [f 1Kb] .

Nullum plus credimus uictoriosissime regalis excellentie uestre uti presidium, quam quod [g 1Kb] erga beatum Petrum apostolorum principem, et pro eius sancte Ecclesie exaltatione, sicut cepistis, usque in finem decertari [h 1Kb] , quatenus salutantes triumphatorissime erga uos beniuolentie uestre [i 1Kb] per hos nostros affatus enucleatius uobis de partibus istis insinuamus, qualiter nefandissimi Neapolitani et Deo  odibiles Greci, prebente malignum consilium Arighis duce Beneuentano, subito uenientes Terracinensem 375 ciuitatem, quam seruitio beati Petri apostolorum principis, et uestro atque nostro antea subiugauimus, nunc autem inualido consilio, iterum ipsi iam fati nefandissimi Neapolitani, cum peruersis Grecis inuasi sunt [i 1Kb] . Nos quidem sine uestro consilio nullatenus ibidem dirigere uoluimus. Sed poscimus uestram a Deo promotam regalem excellentiam, ut sicut solita est, pro amore beati Petri clauigeri regni celorum, disponere debeat, et celeriter nobis Wulfrinum dirigere [k 1Kb] , ut hic apud nos Kalendis Augusti paratus esse festinet, atque talem eidem mandationem facere iubeatis, ut cum omnibus Tuscanis seu  Spoletanis [a 1Kb] , atque cum ipsis nefandissimis Beneuentanis in seruitio uestro pariterque nostro ad recolligendam ipsam ciuitatem Terracinensem adueniant, simulque Domino annuente ad expugnandum Caietam [b 1Kb] , seu Neapolim, nostrum recolligentes patrimonium quod ibidem in territorio Neapolitano ponitur, occurrant; ut eos in omnibus subiugantes, sub uestra atque nostra sint ditione [c 2Kb] .

376 Placitum quidem cum ipsi fallaces Neapolitani  per missum eorum nomine Petrum in festum sanctum Pasche habuimus, patrimonium nos beati Petri apostoli qui ibidem in Neapoli ponitur exquirentes, et in uestro seruitio eos subiugare desiderantes, ut quindecim obsides ex nobilissimis eorum filiis nobis dantes, ipsam  ciuitatem Terracinensem illi colligerent, sub ea uidelicet ratione, ut issent ad patricium eorum in Sicilia, et si nostrum patrimonium reddere uoluissent, ipsam ciuitatem et obsides reciperent. Sed nos sine uestro consilio neque obsides neque ipsam ciuitatem reddere habuimus, eo quod pro uestro seruitio ipsos obsides apprehendere cupiebamus [d 1Kb] , quia eorum malignum consilium aliud non est, nisi una cum infidelissimo Arighi  duce Beneuentano tractantes, et quotidie missos nefandissimi patricii Sicilie ipso Arighi suscipiente, impedimentum iam fatus Arighis solus fecit, ut minime nos obsides a iam dictis Neapolitanis reciperemus; quia quotidie ad istam perditionem filium nefandissimi Desiderii [e 1Kb] dudum  nec dicendi regis Langobardorum expectat, ut una cum ipso pro uobis nos expugnent [f 1Kb] . Sed hoc petimus uestram a Deo promotam excellentiam, ut nulla qualisuis persona uobis pro hoc impedere  ualeat, pro amore beati Petri et nostro, quia nullo modo 377 potest eos sinere, ut uobiscum pariter ab illis derideamur, quia nostra uirtus atque gloria una cum beato Petro apostolorum principe uos estis. Nos quidem pro nichilo deputamus  ipsam ciuitatem Terracinensem, sed ut non per illum  uitium incurrat, ut infideles Beneuentani sicut desiderant locum inuenientes, a uestra subtrahantur fide [g 1Kb] ; idcirco ista uobis insinuantes dirigimus, ut per uestrum adminiculum, sicut fati sumus, Ecclesia protectoris uestri  beati Petri apostoli exaltata, laus uestra atque uictoria in uniuerso mundo sonetur, et in perpetuum una cum excellentissima filia nostra regina, atque precellentissimis uestris suboles, cum sanctis omnibus regnare mereamini. Incolumem excellentiam uestram gratia superna custodiat.





LXuII. 378 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de camerado uel trabibus seu lignamine, quod necesse erat ad ipsam ecclesiam sancti Petri faciendum, et de corpore sancto quod Fulgatus [Fulradus] petiit [h 1Kb] .


ARGUMENTUM.---Adone diacono misso regio adueniente  se audiuisse de constanti eius uoluntate erga sanctam sedem. Petit quantocius aduehi Romam condicta ligna e Spoleti partibus pro reficiendo tectorio arcuato in basilica sancti Petri, apta enim non reperiebantur in ditione ecclesiastica. Adonem ipsum cum Fulrado abbate olim uenientem petiisse corpus sanctum; se ab iis mouendis territum uisione quadam; suum predecessorem Paulum concessisse Aciulpho presbytero corpus sancti Candidi quod erat apud Wilcarium archiep., idque illi se concedere. De Neapolitanorum congressibus cum Grecis et Beneuentanis, de quibus antea scripserat, se cum Adone communicasse que coram referret.

Domno [a 1Kb] excellentissimo filio Carolo, regi Francorum et Langobardorum, atque patricio Romanorum, Adrianus papa [b 1Kb] .

Directus a uestigio regalis excellentie uestre Ado  [Addo], Deo amabilis diaconus, noster uesterque fidelis, multa nobis consueta, que erga nos et beatum Petrum apostolorum principem geritis, retulit. Quatenus omnipotenti Deo et eiusdem apostolo gratias egimus, indesinenter orantes pro uestra sospitate atque 379 ampla uictoria. Porro, dilectissime atque excellentissime fili, sicut direxistis nobis [c 2Kb] nostram  petitionem adimpleri pro trabibus ad restaurationem sancte Ecclesie, poscimus uestram a Deo promotam excellentiam, ut Kalendis Augusti, hic ad limina beati Petri fautoris uestri, si fieri potest, parate inueniantur, ut exinde sempiterna memoria uestra et hic et in futuro permaneat. De camarado autem, quod est ypochartosa [Lamb., hypochartosis], ad renouandam in basilica beati Petri apostoli [d 2Kb] nutritoris uestri, prius nobis unum dirigite magistrum, qui considerare debeat ipsum lignamen, quod ibidem necesse fuerit, ut sicut antiquitus fuit, ita ualeat renouari, et tunc per uestre regalis precellentie iussionem dirigatur ipse magister in partibus Spoleti, et demandationem [Fors. de mandatione] ibidem de ipso faciat lignamine, quod in predicto ypochartosin,  hoc est camarado, necesse fuerit, quia in nostris finibus tale lignamen 380 minime reperitur [e 2Kb] et pro hoc sanctissimus frater noster Wulcarius archiepiscopus [f 2Kb] nunc minime fatigetur uenire, dum ipsum lignamen per semetipsum siccetur, quia dum uiride est non audemus exinde opera qualiacunque facere.

 Prefatus autem Addo Deo amabilis diaconus, olim dum cum fratre nostro Fulrado, Deo amabili, religioso abbate et presbytero [a 1Kb] , huc uenisset, petiit nos ut ei corpus sanctum tribueremus, sed nos, sicut iam dudum uobis direximus, per reuelationem 381 territi, nullo modo audemus ex ipsis sanctorum corporibus amplius quid exagitare [b 2Kb] , sed si uestra uoluntas fuerit in corpore beati Candidi martyris, quod apud Wulcarium fratrem nostrum archiepiscopum reiacet, si mutatum non est; sed ipsum est, quod sancte recordationis predecessor noster domnus Paulus papa concesserat dudum Aciulfo presbytero [c 2Kb] , una uobiscum ipsum illi concedimus sanctum corpus, quia per concilium et fide dignas personas testimonium reddentes, eius locum atque Ecclesiam  reperimus, unde a iam fato domno Paulo papa ipsum sanctum corpus apud iam dictum Aciulfum presbyterum concessum est [d 1Kb] .

De partibus autem Neapolitanis, sicut cum nefandissimis Grecis seu Beneuentanis conciliant , qualiter uobis insinuantes 382 per nostras apostolicas syllabas direximus  [e 1Kb] , omnia minutius in ore posuimus fidelissimi uestri missi, scilicet Addoni diacono, quod uobis enucleatius simulque per ordinem enarrare debeat [f 1Kb] , ut sicut semper et nunc per uestram a Deo confirmatam regalem potentiam, sancta Ecclesia exaltata triumphet  in ampliato honore, una cum spiritale filia nostra regina, seu precellentissima uestra prole, a terreno regno fulgentes in perpetuum cum sanctis omnibus regnare mereamini. Incolumem excellentiam uestram gratia superna custodiat.





LXuIII. 383 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones pro exaltatione sancte Dei Ecclesie, et de territorio Sauinensi, quemadmodum predictus rex sancto Petro pollicitus fuerat, quod in integro contradere iuberet [g 1Kb] .



ARGUMENTUM.---Cum Carolus, mense Aprili, dum Rome erat, territorium Sabinense concessisset  sancte sedi, pontifex mittit suos legatos Agathonem diaconum ac Theodorum consulem et ducem nepotem suum, qui eius territorii possessionem petant. uictorias hucusque ab eo relatas diuo Petro ascribendas esse, cui que territoria et ciuitates largitus erat, grata oblatio fuerat summo Deo, per quem uicerat, regnumque eius, ac regia familia in uniuerso terrarum orbe celebris effecta erat.

Domno [a 1Kb] excellentissimo filio nostroque spiritali [b 1Kb] compatri Carolo, regi Francorum et Langobardorum atque patricio Romanorum, Adrianus papa.

Beatus Dauid rex et propheta, Spiritu sancto repletus, pro futuri regni uestri erga beati Petri apostolorum principis sanctam Ecclesiam beniuolentia dignaque solatia ac splendidissima rutilantia  orans, canit et dicit : Manda, Domine, uirtutem tuam, confirma hoc, Deus, quod operatus es in nobis a templo sancto tuo, quod est in Ierusalem; tibi offerunt reges munera. Ex quibus muneribus ditata spiritalis mater uestra sancta catholica et apostolica Romana Ecclesia, per uestra a Deo 384 protecta laboriosa certamina, releuata exsultat, a templo sancto beati Petri fautoris uestri. Confirma hoc, Deus, quod operatus es [Lamb., confirmat. . . . operatus est] in nobis, crebro orantibus in uobis triumphum, et mandat quotidie uirtutem suam per beatum Petrum apostolorum principem, uobis subiiciens omnes barbaras nationes, dilatans atque amplius exaltans in toto orbe terrarum uestrum splendidissimum regnum; et quoniam non ualet lingue  nostre ferculum ut dignum est de uestro precelso mihique dulcissimo amore explicare, apostolica uoce proclamamus dicentes : Multifarie multisque modis olim Deus loquens patribus in prophetis, nouissime diebus istis, per unigeniti sui magnifice operationis uirtutem ostendit magnalia in orbe terrarum, donans uobis per beatum Petrum  clauigerum regni celorum, uictorias, quas [Grets., quibus], dextera Dei cooperante et protegente, multis documentis de uestris allatis muneribus, Ecclesia beati Petri enituit, tam de ciuitatibus quam de diuersis territoriis sub integritate [c 1Kb] eidem Dei apostolo a uobis offertis [Id., oblatis], et ideo poscentes uestram a Deo promotam regalem clementiam petimus, ut sicut a uestra prerectissima excellentia beato Petro nutritori uestro, pro luminariorum concinnationibus, atque alimoniis pauperum, Sauinense territorium sub integritate concessum est [d 1Kb] , ita id tradere integrum eidem Dei apostolo, presidiante uestro precellentissimo annisu, dignemini. Quidquid enim regni celorum ianitori beato Petro apostolo affertis, in sempiterna memoria pro  uobis simulque et precellentissima filia nostra et spiritali commatre [e 1Kb] 385 domna regina, et pro uestris nobilissimis atque excellentissimis natis, nec non et pro omni Christo dilecta genealogia uestra, sacrificium purissimum atque holocaustum diuine suauitatis odore fragrante in ara uestri pectoris eius inuisibili maiestati mactatis, et pro tam magna uobis concessa a Deo super omnes reges per beatum Petrum gratia, nullus sit de aduersariis qui uestro mellifluo cordi suadere ualeat, ab amore beati Petri apostoli protectoris uestri seu a nostra dilectione, quam usque optantes permanemus [Lamb., add. recedere], ut non deficiat laus uestra per totum orbem terrarum de ore hominum uictorias uobis a Deo concessas predicantium ac diffamantium.

 Magnopere [f 1Kb] [Lamb., Gent., Opere] enim direximus, uestre regali potentie fidelissimos missos nostros, uidelicet dilectissimum filium nostrum Agathonem diaconum, seu Theodorum eminentissimum consulem et ducem, nostrumque nepotem [g 1Kb] , qui uice nostra uobis enucleatius sicut eius in ore posuimus  poscentes suggerant; quos petimus pro amore beati Petri apostoli, benigne cum nimio amore eos suscipere, et illis pro causis beati Petri principis apostolorum uestre a Deo protecte regali potentie suggerentibus, dignemini obaudire preces, ut dum a uobis remeauerint et nobis uestram renuntiauerint prosperitatem, referentes simul de causis eiusdem Dei apostoli effectum, et noster pro hoc releuatus fuerit animus, digne ualeamus cum propheta psallentes orare : Domine, saluum fac regem, et exaudi nos in die qua inuocauerimus te. Omnipotens itaque Deus in uobis gratiam suam quam cepit perficiat, atque uitam uestram, una cum precellentissima filia nostra et spiritali commatre domna regina, uestraque nobilissima prole, et hic  per multorum annorum circula extendat, simul gubernacula annuat 386 in ampliori culmine uictoriis perfrui, et post longa tempora senioque profecto [Grets., prouecto], in celestis uos patrie congregationem recipiat, ut ibidem sine fide regnare mereamini. Incolumem excellentiam uestram gratia superna custodiat.





LXIX. ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de territorio Sauinense, qualiter Itherius et Maginarius missi domni regis ipsum territorium in integro partibus sancti Petri reddere uoluerunt, sed propter iniquos homines minime potuerunt [a 1Kb] .



ARGUMENTUM.---Ut Sabinense territorium traderetur possidendum sancte sedi, uenerunt missi regii Itherius abbas et Maginarius capellanus, qui una cum pontificiis continuo in id territorium profecti sunt. At uariis ex causis quas, ut ait Adrianus, referent iidem missi, rem integram relinquere debuerunt. Quare orat pontifex, ut cum Stephano  Saccellario misso suo alterutrum ex iis remittat, qui fines constituat inter partes et possessionem antiqui patrimonii tradat sancte sedi.

Domno [b 1Kb] excellentissimo filio, nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Ad referendum precellentissime regalis potentie uestre beneficiis gratias, mens humana, ut reor, fari non potest de tantis laboriosis certaminibus que erga fautorem uestrum beatum Petrum apostolorum principem et nos geritis, 387 [c 1Kb] quotidie bonitas suffragia, quatenus [d 1Kb] ab ipso Dei apostolo dignam retributionem, et hic et in futuro uestra protectissima excellentia procul dubio credat habere [e 1Kb] .

Euntes autem apud Sauinense territorium nostri  uestrique fidelissimi missi, uidelicet filius noster Itherius uenerabilis abbas, seu Maginarius religiosus capellanus [f 1Kb] , sicut per uestrum bonum dispositum, uoluerunt nobis contradere in integro iam fato Sauinense territorium, et minime potuerunt, mittentes uarias occasiones peruersi et iniqui homines, tamen et ipsi iam fati fidelissimi missi omnia uobis subtiliter uice nostra referre possunt. Quapropter uestre a Deo protecte regali potentie reuerendissimum missum nostrum Stephanum [g 1Kb] , dudum sacellarium, direximus suggerendum, ut pro mercede anime uestre, sicut cepistis [h 1Kb] , ita in integro iam fato territorio [Lamb., fatum territorium] Sauinense beato Petro regni celorum clauigero contradere iubeatis, ut ipse Dei apostolus pro uestra a Deo promota regali  precellentia precipue suffragans, cum sanctis omnibus regnare mereamini; quatenus pro eiusdem Dei apostoli amore et mercedis anime uestre, unum e duobus iam fatis missis cum prefato Stephano misso nostro nobis 388 dirigere iubeatis, ut sicut exantiquitus fuit et in ueritate iam fati uestri fideles missi satisfacti sunt [i 1Kb] , in integro nobis contradere  precipiatis, et signa [a 2Kb] , inter partes constituentes ut sine qualibet contentione aut controuersia maneamus, ut opinatissima uestra memoria pro hoc in celestibus regnis maneat ampliata. Incolumem excellentiam uestram gratia superna custodiat.





LXX. 389 ITEM EPISTOLA ADRIANI PAPAE, AD EGILAM EPISCOPUM IN PARTIBUS SPANIAE MISSA, Pro fide orthodoxa tenenda, et pro ieiunio uI feria et sabbato celebrando [b 1Kb] .


ARGUMENTUM.---Aegile episcopo Hispano rectam fidem seruare cupienti, catholicam Romanam Patrum auctoritate comprobatam litteris ualde prolixis se emisisse ait. Quas cum minime ad eum peruenisse comperiat, cumque Carolus per Petrum  Ticinensem episcopum flagitarit ut Aegile amico suo iterum mittantur, se earum exemplum ex archiuo eductum ad illum tradere missis suis Bellerephonso et Ioanni. Multa eum monet ut ab hereticis sibi caueat. De ieiunio fer. uI et Sabbati agit.

Adrianus [c 1Kb] episcopus seruus seruorum Dei dilectissimo Egile episcopo [d 1Kb] . Dudum precipua gnaraque dilectio tua ad sedem apostolicam, que est caput totius [Lamb. add. mundi et omnium Dei] Dei Ecclesiarum, directos affatus, secundum uibrantissimam fidem quam erga beatum Petrum apostolorum principem et nos ex intimo gerit corde, cum nimio amore suscepimus, ad ea que eius poposcit solertia, ex diuino fonte oriri nitidius ac saluberrime sancte nostre catholice et apostolice Ecclesie [Grets. add. uetusto]  olitano ritu, orthodoxe fidei exarantes, imo sanctorum Patrum uenerandam institutionem sine macula speculantes, per earum tunc transuectores 390 tue emisimus almitati; et quoniam, ut fertur, nequaquam ipsi apostolici ad te profecti sunt apices, nostris  eos habentes registris exaratos, infra rescribentes per harum gerulos, scilicet Bellerefonsum seu Iohannem clericum direximus denuo [e 1Kb] sicut nobis per fidelissimum missum suum, uidelicet reuerentissimum et sanctissimum Petrum Ticinensis ecclesie episcopum [f 1Kb] , precellentissimus ac prefulgidus filius, et spiritalis compater noster domnus Carolus rex Francorum et Langobardorum ac patricius Romanorum, pro tua insigni dilectione poscendum emisit, et per eius regale adminiculum tuis fauentes uotis adimplere prorsus studuimus. Illos uero procaces ac hereticos homines, qui tuam subuertere nituntur orthodoxam fidem, et undique te coartantes, angustias et uarias tempestates seminant, apostolico indutus precepto simulque apostolicis imbutus disciplinis, seu  saluberrimis orthodoxe fidei sanctorum Patrum repletus institutis, eos qui tuas noluerint amplecti recte fidei predicationes, post unam et secundam admonitionem seu increpationem, tanquam ethnicos et publicanos deputans, habeto pro nichilo eorum infrunitas insidias, propheta testante, qui ait : Si autem annuntiaueris impio, et ille non fuerit conuersus ab impietate sua, et a uia sua impia, ipse quidem in impietate sua morietur, tu autem animam tuam liberasti; quatenus oportet te, uas [Lamb., uasis] electionis, beati Pauli apostoli imitari precepta ac uestigia sequi : 391 Subtrahere te ab omni fratre ambulante inordinate. Et constans esto : Quia diligentibus Deum omnia cooperantur in bonum. Potius nempe si doctrinam sancte catholice  et apostolice Romane Ecclesie secutus fueris, non timebis mala, quia fortissimus auctor ac eius fundator beatus Petrus clauiger regni celorum, tecum est usque in finem, Domino pollicente : Ecce ego uobiscum sum omnibus diebus, usque ad consummationem  seculi. Nulla quippe hebetudo atque quelibet ambiguitas ascendat in suauissimam sacramque mentem tuam, eo quod , Qui persecutionem patiuntur propter iustitiam, quoniam ipsorum est regnum celorum. Et iterum : Sancti per fidem uicerunt regna [a 1Kb] .

Porro in ipsis referebatur apicibus tuis, qualiter uobis nimis intentio est de sexta feria et Sabbato, quod istos duos dies dicimus ieiunio mancipandos. Nequaquam hereticorum hominum ignauiam, atque impiam peruersamque amentiam inanesque ac mendaces sequere fabulas, sed magis doctorum nostrorum, sanctorum Patrum, sicut nobis intimant, uidelicet beati Syluestri, atque Innocentii pape [b 1Kb] , pariterque almi Hieronymi [c 1Kb] , seu Isidori, diuinos sermones  annecte, et ex nostra apostolica olitana regula, Sabbato ieiunare, firmiter atque procul dubio tenens [d 1Kb] tua non desinat sanctitas; si enim a regia non uis discedere uia, predictorum 392 sanctorum Patrum censuram non deseras, et beati Augustini opuscula legere non pretermittas, ubi egregium predicatorem atque doctorem suum sanctum Ambrosium [e 2Kb] meminit pro ieiunio sabbati sanctam catholicam et apostolicam nostram Romanam nimis laudasse Ecclesiam, et quia, gerente Spiritu sancto, nullis tentationibus superari tuam almitatem coniicimus,  eas quas superius polliciti sumus, liquida exarationis pagina instituemus series.





LXXI. 393 ITEM EPISTOLA ADRIANI PAPAE, AD EGILAM EPISCOPUM, SEU IOANNEM PRESBYTERUM, De eorum sacratione, uel constantia in partibus Spanie predicandum, et de paschali festiuitate, et de predestinatione hominis, siue ad bonum, siue ad malum, et de coinquinatione eorum tam in escis quamque in potu, seu et de diuersis erroribus, et de eorum pseudosacerdotibus, qui uiuente uiro sortiuntur uxores, et de libertate arbitrii, uel multis aliis capitulis in partibus illis contra fidem catholicam ortis [f 1Kb] .


ARGUMENTUM.---Exemplum litterarum que fuerant directe Aegile episcopo et Ioanni presbytero in Hispaniam ad predicandum euntibus. In iis errores  plures hereticorum exagitantur. Feliciana heresis siletur, quia nondum eruperat. Nicena constitutio de die Paschatis conciliorum et decretorum pontificum auctoritate firmatur contra Hispanorum errores. De predestinatione, gratia, et libero arbitrio iidem male sentientes, pluribusque aliis erroribus irretiti arguuntur. Eos errores cum Priscilliana heresi iam exstinctos fuisse; sedulo cauendum ne iampridem damnati reuiuiscant.

Adrianus [g 1Kb] episcopus seruus seruorum Dei dilectissimo nobis Egile episcopo seu Ioanni presbytero [h 1Kb] .

Audientes orthodoxam uestre dilectionis in Christo constantiam, atque ita uos antique fidei communionisque  sinceris traditionibus inherentes, 394 ut mentem Christiane deditam ueritati, nullatenus inficerent preuaricatorum uicina contagia, magnificauimus Dominum caritatemque uestram indesinenter laudauimus, quatenus per earum latores, uidelicet Saranum diaconum et uictorinum clericum, suscipientes uestre dilectionis affatus, enucleatius eos reserantes liquido informati sumus; et quoniam pro sedis apostolice principatu, cuius sollicitudo delegata diuinitus cunctis debetur Ecclesiis, quam laudabiliter fidei ueritatem noueritis et quam sollicite Dominico gregi deuotionem officii pastoralis impendatis, frater noster Wulcarius archiepiscopus prouincie Galliarum [a 2Kb] , cui et licentiam dedimus de uestris ordinationibus atque auctoritatem dirigere, uos pro orthodoxe  fidei sancteque catholice Ecclesie predicatione, in partibus Spaniensis prouincie [b 2Kb] pro uobis nobis insinuauit, magnisque gaudiis triumphamus, cum ubique terrarum Dominum Sabbaoth semen pure confessionis reliquisse 395 cognoscimus quod non in petrosa deueniens, estu tentationis exaruit, nec uie proximum cecidit uagantibus inimicis expositum, nec in spinis irruit suffocandum, sed in bonam terram pie deuotionis uestra celesti satione dispersum in tricesimum et sexagesimum fructum centenariumque proficit; perfectionem scilicet  frumenti Dominici mystica locutione designans.

Quapropter exsultantibus animis confidentius incitamus, ut ab omni pestis incursu pectora uestra sapienter intemerata seruetis, quoniam Qui perseuerauerit [Lamb., Gent., usque] in finem, hic saluus erit : Dominus prope est, nichil solliciti sitis : siquidem maior est qui in nobis est quam qui in hoc mundo, regnumque Domini intra nos esse Scriptura testante sit certum. Quamuis ergo magna locorum interualla nos diuidant, si in unitate fidei nostre perseueraueritis, uobiscum sumus; tantum ut sit auxiliante Domino constantia perseuerans, dicente Apostolo : uobis enim datum est pro Christo, non solum ut in eum credatis, sed etiam ut pro ipso patiamini.  Ad quam fortitudinem sanctarum mentium roborandam, dilectionem uestram iam fatus sanctissimus archiepiscopus [Grets. add. ad] nos illi licentiam cedentes, pro apostolice fidei amore direxit, quibus merito persistentes integritate ornari usque ad coronam brauii exoptare non dubitamini.

Ferebatur siquidem in ipsis uestris apicibus quod multi in partibus illis in insipientiam atque cordis dementiam deuoluti, nostre relationis atque admonitionis seriem, secundum uenerandi Niceni concilii institutionem de paschali festiuitate editam [c 2Kb] , contemnere  396 audent. Quod si [a 1Kb] plenilunium, quarto decimo scilicet die lune [b 1Kb] , sanctum Pascha minime sit celebratum, sed pretermisso eodem quintodecimo die, in alio sequentis septimane Dominico, quod est uicesimo secundo lune die, paschalis festi gaudia pronuntiantur celebranda. Quod si interius mente perpenditur magni ac uenerandi Niceni concilii trecentorum decem et octo sanctorum Patrum simul conuenientium promulgata Paschalium festiuitatum ratio, procul dubio omnis error omnisque ambiguitas ab hesitantium cordibus auferetur; sed dum plerique propria commenta, ut acuti, perspicaces et mundane scientie gnari, spiritalis uero eruditionis ignari, uendicare desudant, olitanam Patrum traditionem desidiosa ignauia pretereunt, et uera mendacio obumbrare  inhiant.

In eodem quippe magno Niceno concilio decennouennali cyclo Patrum confirmato sententia, ita inter cetera ibidem fertur promulgatum: quod non amplius quam usque ad uicesimam primam lune diem huius sacre festiuitatis solemnia dilatentur [c 2Kb] . Quam Pasche rationem et Antiochenum demum uenerandum 397 corroborans concilium, inter reliqua, ita inibi, in primo scilicet capitulo, constat exaratum: »Omnes qui ausi fuerint dissoluere definitionem sancti et magni Niceni concilii, congregati sub presentia piissimi et uenerandissimi principis Constantini, de salutifera sancti Pasche solemnitate, excommunicandos  et ab Ecclesia esse abiiciendos censemus [d 1Kb] ;« etsi tamen contentiosius aduersa ea que bene sunt statuta perstiterunt, atrocioribus porro [Lamb., fore] summissuros interdictionibus censuerunt. Nam et beatissimus Dionysius ea quam de ratione Pasche promit epistola, ita ait: »A duodecimo Kalendarum Aprilium die cunctorum Orientalium sententia, equinoctii cursus uernalis consequatur, decreuerunt [e 1Kb] maxime Aegyptiorum peritiam, qui, ut huius calculationis gnari doctique sunt, inquirendam specialiter adnotatur [f 1Kb] , in quo etiamsi luna quartadecima celebrandum Pascha, sancta synodus [g 1Kb] Nicena sine ambiguitate firmauit [h 1Kb] .«

Attendite, dilectissimi nobis, et illud quod beatus Proterius Alexandrine ecclesie presul, predecessori  nostro beatissimo Leoni pape, ob pie memorie Marciani principis iussum, direxit; post plurima enim ita ait: »Olim quippe Dominus 398 per Moysen [Lamb. add. tempus paschale] significans dicit : Mensis iste uobis initium mensium, primus erit in mensibus anni; et facies Pascha Domino Deo tuo, quarta decima die mensis primi.« Et post pauca subiunxit dicens: »Si quando in die Dominico quarta decima luna reperta, in sequenti septimana est dilatanda festiuitas, sicut et ueteres Patres nostri fecerunt, quartasdecimas lunas occurrentes in aliam Dominicam transferentes [i 2Kb] .«

Unde constat, dilectissimi, non amplius huius uenerande  festiuitatis solemnitatem differri [Lamb. add. fas esse] quam usque in uicesimam primam lune diem, iure [Lamb., Gent., rite] obseruantes hebdomade dierum numerum, dum solaris cursus a lune cursu omnino discordat; quoniam in sex quidem diebus creator omnium Dominus ethereum firmamentum omnemque eius ornatum, rutilantia equoris, atque telluris gignentia, ac elementorum materiam, et cunctorum reptilium animantia patrauit, et postrema e limo hominem finxit feria [a 2Kb] , et in septimo die requieuit ab omni opere quod patrarat. His nempe septem diebus a quarto decimo lune 399 die, quod est plenilunium, si Dominica tamen occurrerit que est prima et sancta dies, pro eo quod non oportet in ea ieiunare, intermissis in alia Dominica  que est sancta et prima dies uicesimaprima luna, rationis ordo exigit a Christianis sanctum Pascha celebrandum; nam si in sabbato quartadecima luna aduenerit, non est intermittenda subsequens Dominica, quintadecima uidelicet lune dies, uenerantes eamdem Dominicam, que est prima sabbatorum dies, in qua lux, iubente Deo, in ipso mundi exordio prodiit, in qua et uera lux Saluator noster ab inferis carne resurrexit. Nam si octo dies a XIu lune die, quando ieiunium soluitur, intermittuntur, ut in XXII die lune paschalis festiuitas dilatetur, ergo iam non septimana, id est hebdomada, sed ogdoada [b 1Kb] , ut stolidi quique et uecordes definiunt [Lamb., profanizant], dicenda atque obseruanda est. Intuendum quippe et illud ratio suadet, quod septem hebdomade  et non octo intermittuntur a Paschali festiuitate usque ad sanctam Pentecostem, in qua Paraclitum  Spiritum a Patre redemptor noster, Dei uiui Filius, post gloriosam resurrectionem suam sanctis suis apostolis misit; pro quo regia gradimur uia, et non declinabimus penitus per tortuosum et dumis ac tribulis repletum callem; pergant per eam hi qui cupiunt noua figmenta et scelerum monumenta componere, ut merito spine et tribuli generentur eis.

Iam quidem dudum decessores et predecessores nostri sancti pontifices, pro hac questione simulque heresi illis compatribus [Grets., compartibus] monitorium atque adhortationem dirigentes, congruis 400 epistolis beati Cyrilli, atque Theophili [c 1Kb] , nec non et aliorum sanctorum Patrum, quas dinumerare longum est, promulgantes docuerunt, quas uestre dilectioni gnaras esse dubium non est; pro quo non silemus,  karissimi, impensius commonere ut a falsis fratribus caueatis, et in eo modo quo sancta nostra Romana Ecclesia, caput omnium Ecclesiarum Dei, Paschalem celebrat solemnitatem, et uos procul dubio celebrare studeatis ut sicut pares nos Christianorum fidei religio efficit, equales nimirum in festiuitatibus efficiat.

Insinuauit dilectio uestra et hoc quod quidam pollicentes [Lamb., polluentes], atque in errore perseuerantes predicant, ut qui non ederit pecudum aut suillum sanguinem et suffocatum, rudis est aut ineruditus; nos quidem apostolicis preceptis imbuti atque eruditi, confirmantes predicamus, quod si quis pecudum aut suillum sanguinem uel suffocatum manducauerit, non solum eruditionis totius alienus, sed ipsius quoque intelligentie communis prorsus  extraneus, sub anathematis uinculo obligatus, in laqueos incidat diaboli [d 4Kb] .

 401 Illud autem, quod alii ex ipsis dicunt, quod predestinatio ad uitam, siue ad mortem, in Dei sit potestate [a 1Kb] [Lamb. add. et non nostra; isti dicunt: Ut quid conamur uiuere, quod in Dei est potestate?]; alii iterum dicunt: Ut quid rogamus Deum, ne uincamur tentatione, quod in nostra est potestate, quasi libertate arbitrii? Reuera enim nullam rationem reddere uel accipere ualent, ignorantes beati Fulgentii episcopi ad Eugippium presbyterum contra sermones cuiusdam Pelagiani opuscula directa, quibus infra multa idem pater docens hec uerba subiungit [b 1Kb] : »Illi autem, dum pro se gratiam solum reprehensibiliter intromittunt, in se damnabiliter calcauerunt, qui alios ad uitam, alios ad mortem asserunt destinatos, aduerte quibus se impietatis nexibus ligant. Si ad  bonum predestinatus sum, contra malum resistere necesse mihi non erit; si uero ad malum natus, bonum mihi exercere nichil proderit. Ac sic in utraque parte intercluso appetitu laudis et glorie, unus securitate, alius desperatione torpescit, ac per hec otiabitur omnis iustitie exercitatio, oratio cessabit, languebit operatio. Sed non ita est, quin potius incessanter oremus, quia ipse Dominus dicit: Sine intermissione orate, ne intretis in tentationem. Nihilominus contra omne peccatum non solum oratione, sed etiam labore luctemur, quia ipse Dominus presenti lectione testatus est, quia unusquisque propriam mercedem accipiet secundum suum laborem.

»Hec uerba quibus auctor sermonis illius ueritatem predestinationis nititur oppugnare, inconsiderate  atque indiscrete prolata, Deo nos adiuuante, monstramus, etc.«

402 Et post cetera: »Opera ergo misericordie ac iustitie sue preparauit Deus in eternitate incommutabilitatis sue, et sicut futurorum operum suorum nunquam fuit ignarus, sic in eorumdem operum preparatione nunquam improuidus; preparauit ergo iustificandis hominibus merita; preparauit iisdem glorificandis et premia, malis uero non preparauit uoluntates malas aut opera mala, sed preparauit eis iusta et eterna supplicia; hec est eterna  predestinatio futurorum operum Dei, quam sicut nobis apostolica doctrina semper insinuari cognoscimus, sic etiam fiducialiter predicamus: beatus enim Paulus, predestinationem eorum quos Dominus gratis saluat et euidenter et frequenter insinuat; ipse enim dicit de Deo: Nam quos presciuit et predestinauit, conformes fieri imaginis filii eius, ut sit ipse primogenitus in multis fratribus ; et post: Quos autem predestinauit, hos et uocauit; et quos uocauit, hos et iustificauit: quos autem iustificauit, illos et glorificauit. Non utique alios, sed quos predestinauit hos uocauit, hos iustificauit [Lamb., Gent., hos iustificauit, hos glorificauit]. Nihil incertum in Dei operibus nutat, quia nichil sue predestinationis euacuat; predestinationis igitur sue opera uocatione  Deus inchoat, glorificatione consummat. Non tamen in omnibus quos uocauit, sed quos secundum propositum uocat; diligentibus enim Deum omnia cooperantur in bonum, his qui secundum propositum uocati sunt .«

Item post multa: »Teneatur ergo predestinationis ueritas a fidelibus cunctis, quia quisquis diuinum non credit in hac predestinatione consilium, non perueniet ad gloriosum eiusdem predestinationis effectum; quisuis autem non est predestinatus ad gloriam, inuenitur sine dubio prescitus ad penam; que ideo in Dei nomine preparatione predestinata cognoscitur, ut per eam infidelitas atque iniquitas puniatur; propter quod beatus Iudas apostolus  quosdam destinatos dicit in iudicium, his uerbis:  Subintroierunt enim quidam homines impii, qui olim prescripti et predestinati erant in hoc iudicium Dei nostri. uigilanter autem in doctrina Spiritus sancti predestinatos impios non dicit ad peccatum, sed ad iudicium, id est non ad impietatem, sed ad punitionem. Non enim predestinati sunt ad hoc, quod uitiosas impietates admittunt, sed ad illud quod iudicio equitatis diuine recipiunt. Ipsorum enim opus est quod impie faciunt, Dei autem opus est quod iuste recipiunt.«

403 Item post cetera: »Proinde quod auctor illius sermonis subsequenter adiunxit dicens: Quin  potius incessanter oremus, quia ipse Dominus dicit : Sine intermissione orate, ne intretis in tentationem; et post: Nihilominus contra omne peccatum, non solum oratione, sed etiam labore luctemur.« Et iterum: »Sic laborantes uocat Dominus dicens : uenite ad me, omnes qui laboratis et onerati estis, et ego uos reficiam. Sed nos a Deo humiliter gratiam poscamus, quam collaborantem iugiter habeamus, per quam nos Deus et in labore custodiat, et ad mercedem peracto labore perducat.«

Porro, dilectissimi, diuersa capitula que nobis innotuistis, id est, quod multi dicentes catholicos se [Lamb., Gent., esse], communem uitam gerentes cum Iudeis et non baptizatis paganis tam in escis quamque in potu, seu et diuersis erroribus, nichil polluisse  inquiunt; et illud quod inhibitum est, ut nulli liceat iugum ducere cum infidelibus; ipsi enim filias suas cum alio benedicant et sic populo gentili tradentur; et quod sine examinatione prefati presbyteri, ut presint, ordinantur; et alius quoque immanis inualuit error et perniciosus, ut etiam uiuente uiro mulieres in connubio sibi sortiantur ipsi pseudosacerdotes, simulque et de libertate arbitrii, et alia multa, sicut fati estis, que longum est dicere. Quid multis [Lamb., Gent., multa] uobis heresum singula scribam? quia olim tempus est, quod Priscilliani dogmatis impleuerunt [a 1Kb] . Quapropter, dilectissimi, oportet uestram industriam solertissime uigilare, et sicut decet Domini sacerdotes, nullos uos canones ignorare, nec quidquam facere quod Patrum possit regulis obuiare. Que  enim a nobis res digna seruabitur, si Decretalium norma constitutorum, pro aliquorum libito licentia populis permissa frangatur? 404 Unde constat, ut si quis de predictis capitulis obnoxius reperietur, profecto is regulariter consortio fidelium Dei, ut pote corruptor Patrum traditionum, extorris efficiatur et in eterna condemnatione inueniatur.

Cauendum ergo dilectioni uestre est, magnaque diligentia prohibendum, ne per huiusmodi homines exstincta dudum scandala suscitentur, et de exciso olim dogmate aliquid in prouincia eiusdem mali germen oriatur, quod non solum in radicibus suis crescat, sed etiam sancte Ecclesie subolem [Lamb., sobolem] ueneno sui odoris inficiat. Qui correctos se  uideri uolunt, ab omni suspicione se purgent, et obediendo uobis probent se esse nostros; quorum si quisquam salubribus preceptis satisfacere detractauerit, siue ille clericus, siue laicus, ab Ecclesie societate pellatur, ne perditor anime sue saluti insidietur aliene, et sicut per nos, seu almum [b 1Kb] archiepiscopum, in predicatione orthodoxe fidei directi sancte Romane Ecclesie, ob amorem beati Petri principis apostolorum, concordes predicate, ut sicut unus est pastor noster Christus Dei uiui Filius, omnes simul in uno eius efficiamur aggregati ouili, et quemadmodum unius capitis sumus membra unum efficiamur corpus in Christo Iesu Domino nostro, promerentes eius, quam sanctis suis contulit cultoribus qui eius precepta custodiunt et ab initio mundi diuine eius placuerunt  maiestati, desiderabilem promissionem, quam ait : uenite, benedicti Patris mei, percipite regnum uobis preparatum ab origine mundi.





LXXII. 405 ITEM EPISTOLA EIUSDEM PAPAE AD DOMNUM CAROLUM REGEM DIRECTA, In qua continetur de fide uel constantia ipsius apostolici erga predictum regem [c 1Kb] .


ARGUMENTUM.---Patrimonii Sabinensis causam ab Itherio et Maginario discussam, iure antiquo sancte sedis integris testibus comprobato, ei commendat. Rogat ut eosdem missos, siue illorum alterutrum iterum mittat, per quem sancta sedes possessionem ineat antiqui iuris; se enim preter istud nil aliud petere.

Domno [d 1Kb] excellentissimo filio Carolo, regi Francorum  et Langobardorum atque patricio Romanorum, Adrianus papa.

Recordari uos credimus [e 1Kb] , excellentissime et a Deo protecte fili et magne rex, quomodo disposuistis uestros prudentissimos ac fidelissimos missos, ut cum nostris pariter missis pergerent ad suscipiendum in integro patrimonium nostrum Rauennense, quod pro uestre anime mercede et uenia delictorum beato Petro protectori uestro concedi iussistis. Dum uero nostri uestrique illuc pergerent missi [f 1Kb] , inuenti sunt ibidem fidelissimi, atque seniores testes annorum plus minus centum qui testificantes super altare, intus ecclesiam sancte Dei genitricis Marie, in loco quidem Forobono [g 2Kb] , coram  sanctis Euangeliis, in 406 presentia fidelissimorum ac nobilissimorum uestrorum missorum, scilicet Itherii et Maginarii tantummodo uestri missi, absque presentia nostrorum missorum, affirmantes dixerunt, quod et ipsi uestri missi uobis suppliciter sicut testes illi iurati patefecerunt referre possunt, quomodo antiquitus ipse beatus Petrus sanctaque nostra Romana Ecclesia idem detinuit patrimonium, et minime ipsum suscepimus in integro patrimonium uel nostris missis contraditum est, sicut isti testes affirmantes, coram sanctis Christi Euangeliis testificantes dixerunt [a 2Kb] .

Sed petimus te, excellentissime fili et magne rex, atque spiritalis compater [b 1Kb] , ut uestram apprehendere debeant dexteram, et iurantes dicant ipsi uestri  nobilissimi, quid de eodem patrimonio Sauinensi beati Petri preuiderunt atque cognouerunt; testem enim inuoco Deum, quia nullorum fines irrationabiliter appeto, sed sicut ex antiquitus fuit ipsum iam fatum patrimonium 407 et id in integro beato Petro apostolo concessistis, ita suscipere optamus [c 1Kb] , quatenus petimus uestram precelsam regalem potentiam, ut pro amore eiusdem Dei apostoli, atque nostro, ipsos iam fatos fidelissimos missos uestros, aut unum ex illis cum alia persona que uobis placuerit dirigere iubeatis [d 1Kb] , ut ipsum patrimonium Sauinense, sicut cepistis, in integro, iustitia annuente, nobis contradatur. Quapropter usque in finem perseuerare debeat uestra regalis potentia, sicut idem patrimonium in integro eidem Dei apostolo pro uestre anime  mercede concessistis atque tradidistis, ut hic et in futuro, a Domino Deo nostro et ab ipso clauigero  regni celorum retributionem boni operis suscipere mereamini, una cum excellentissima filia nostra, domna regina, nostraque spiritali commatre, et uestra nobilissima prole, atque memoriale uestrum in Ecclesia eiusdem Dei apostoli opinatissime in eternum permaneat. Incolumem excellentiam uestram gratia superna custodiat.





LXXIII. 408 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de sacratione Petri episcopi, seu et [Lamb. om. et] de territorio Sauinensi [e 1Kb] .


ARGUMENTUM.---Petrum cum regiis litteris aduenientem  ut a pontifice ordinaretur episcopus, continuo consecrat, ac Romane consecrationis gratia preferendum ceteris monet. Chalcedonensis concilii compendium ab eodem allatum, esse apochryphum. Apud sedem apostolicam seruari integrum, eiusque breuiarium reiici. Se sancti Leonis epistolam mittere, que ante concilii eius primam actionem exstat, et qua Leo damnat latrocinalem synodum Ephesinam II, contra Flauianum et Theodosii imperatoris fidem commendat. Eadem occasione anxietatem suam significat possessionem ineundi territorii Sabinensis integri per suos missos, qui causam iam expenderant.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareas mellifluasque regalis excellentie uestre per harum transuectorem Petrum reuerendissimum  et sanctissimum fratrem iam et cepiscopum nostrum, suscepimus syllabas [g 1Kb] , in quibus de eius ordinatione  reperientes, illico benigne uoluntatis uestre mandata, sicut soliti sumus, impleuimus [a 4Kb] . Quem petimus pro amore beati Petri apostolorum 409 principis, fautoris uestri, et nostra inuicem firma dilectione, in omnibus eum tenentes amplius illum exaltare dignemini. Sic enim decet, ut qui ab apostolica sede ordinatus fuerit, omnibus in honore canonice institutionis, sicuti mos antiquitus fuit, partibus illis precellat. Quantam enim fiduciam atque gloriationem in uestra precelsa regali potentia habemus, lingua ut reor humana fari non potest; quatenus ipse iam fatus Petrus reuerentissimus et sanctissimus frater et cepiscopus noster insinuare potest, quanta amoris feruentia cor nostrum in uestra triumphatissima precellentia die noctuque existit;  et dum tantam fiduciam de uestra a Deo protecta  regali excellentia gerentes habemus, nimis exspectabiles sumus, sicut uobis poscentes direximus, de Sauinensis territorio [b 1Kb] , ut ea que [Lamb. add. pro] mercede anime 410 uestre, pariterque spiritalis filie nostre atque commatris, nec non uestre nobilissime prolis, beato Petro apostolorum principi in integro concessistis, adimplere per fidelissimos missos uestros, qui et causam ex parte examinauerunt, sicut et antiquitus fuit, et contradere nobis iubeatis, uti ab ipso regni celorum clauigero dignam retributionem hic et in futuro recipere mereamini.

Enimuero predictus Petrus reuerendissimus et sanctissimus frater et cepiscopus noster, obtulit nobis pseudopyctacium [c 1Kb] a Paulino sicut fatus est pro Theodosio quondam interpretatum [d 2Kb] , et a uestra  excellentia nobis directum; habens insuper a scriptione  [Grets., ascriptum] breuiarium Chalcedonensis concilii a quodam uerecundo episcopo editum, quem in apocryphis reperientes falsidicus inuenietur [a 2Kb] . Sancta uero catholica et apostolica spiritalis 411 mater uestra Romana Ecclesia non breuiter sed totum sanctum et uenerabile quartum Chalcedonense amplectens prorsus ueneratur, et non audet relinquere sanctum et uenerabile eius constitutum, et exsequi a quodam factum breuiarium, nullam consonantiam sancte institutionis habens. Nos quidem pro tanto amore quem erga uestram a Deo institutam regalem potentiam habemus, direximus uobis ex eodem sancto et uenerabili concilio ante actionem eius exemplar epistole sancti Leonis pontificis ad clerum et nobiles Constantinopolitanos, atque populum  eiusdem ciuitatis directe, post actum iniquum et peruersum in Efesina [Lamb., Grets., Ephesina] urbe secundum concilium aduersus sanctum et uenerabilem Flauianum eumdem Constantinopolitanum episcopum, condemnans impiissimum Dioscorum atque profanum Eutychem [b 2Kb] , adhortans atque commonens predictum populum ut in ea fide permaneat in qua Christianissimum principem eorum nouit permanere; talis enim almus et uenerabilis uir, atque in toto orbe sanctus Leo papa, noster precessor opinatissimus predicabilis fuit, ut si aliquid in fide aduersus Theodosium imperatorem scandalizatum fuisset, nunquam post actum iniquum et latrociniosum secundo in Efeso factum, ipse precipuus beatus Pater sanctus Leo hereticos damnans, laudasset  fidem Theodosii; 412 sed magis pariter  cum ipsis uelut consentaneum eum damnasset [c 1Kb] .

Nos quidem, sicut fati sumus, apocryphos libros non sequimur, sed eos ueneramur et amplectimur quos sancta catholica et apostolica suscepit Ecclesia, in qua fundati una cum filia nostra et spiritali commatre domna regina, atque uestra triumphatissima subole, per multorum annorum curricula regno perfrui dignemini, et cum sanctis omnibus premia eterna in uita perpetua habere ualeamini. Incolumem excellentiam uestram gratia superna custodiat.





LXXIu. 413 ITEM EPISTOLA AD DOMNUM CAROLUM REGEM DIRECTA, In qua continentur gratiarum actiones pro exaltatione sancte Dei Ecclesie, et de territorio Sauinense, qualiter Machinarius [Lamb., Maginarius] fidelissimus eiusdem precelsi regis, ipsum territorium cum integritate partibus sancti Petri contradere uoluit. Sed propter iniquos atque peruersos homines minime potuit [d 1Kb] .



ARGUMENTUM.---Maginarium uenisse cum regiis litteris amoris plenis erga se et sanctam sedem. Eumdem tradere uoluisse territorium Sabinense integrum, ut iussus fuerat, at propter malignitatem hominum non potuisse. Inspectas tamen ab eo esse donationes imperiales et Langobardorum restitutiones. Se neque imperatorias, neque regias largitates curare, uni Carolo Sabinense territorium integrum acceptum referre; propterea opportune legaturum missos suos cum documentis, ut inde ueritas elucescat et subsequatur effectus.

 Domno [e 1Kb] excellentissimo filio, nostroque spiritali  compatri, Carolo regi Francorum et Langobardorum atque patricio Romanorum, Adrianus papa.

Diuinitus preordinatam uestram a Deo protectam summam regalem potentiam procul dubio credimus, quia super pristinos omnes ac fidelissimos orthodoxosque reges atque imperatores, erga sanctam catholicam et apostolicam spiritalem matrem uestram Romanam Ecclesiam ueram dilectionem habentes, innumerabilia bona per uestra laboriosa certamina quotidie offertis, et pro hoc nempe certi facti estote, quia quantum caput totius mundi, eamdem sanctam [Gent. add. Romanam] Ecclesiam eiusque rectorem simulque pontificem amplectendo seu fouendo, honorabiliterque glorificando diligitis, tantum uos beatus Petrus, 414 apostolorum princeps,  [Lamb. add. per] inconcussos facit triumphos hic et in futuro uictores super omnes regnare reges; prorsus quippe confidimus, quia quantum per uos sancta catholica et apostolica spiritalis mater uestra Romana Ecclesia exaltata triumphat, tantum celeste uos ambire atque hereditare per intercessionem apostolorum principis concedit in perpetuum regnum [a 1Kb] .

ueniente igitur hic apud nos fidelissimo Maginario, denuntians nobis uestre sospitates regalis potentie, nimis pro hoc nuntio noster releuatus est animus. Repleti sumus omni letitia et exsultatione. Qualiter uero ei precepit uestra a Deo promota triumphatissima excellentia pro Sauinensi territorio, ut nobis sub integritate contraderet, sicut beato Petro clauigero regni celorum tribuistis minime  propter malignos ac peruersos homines potuit [b 1Kb] ; totam enim iustitiam quam beatus Petrus apostolus protector noster ex ipso territorio habet, presentialiter iam fatus Maginarius missus uester uidit, tam per donationes imperiales, quam per ipsorum proteruorum regum Langobardorum ipsum territorium cum mansis sibi pertinentibus enucleatius designantes [c 1Kb] . Si uero perfidus Desiderius dudum rex, non  sub integritate, sed tantummodo masas [d 1Kb] nobis, quantum reperiri potuit, quas ex antiquitus sancta Romana Ecclesia tenuit, ut nullus ex illis partibus Langobardorum ausus est resistere; 415 quanto magis uestre a Deo protecte regali potentie in omnibus obedientes existentes iussa uestra adimplere debuerant [e 1Kb] ?

Nos quidem neque imperatoribus, neque regibus gratias agimus, nisi tantummodo uestre triumphatissime excellentie, quia nouiter eum beato Petro apostolorum principi sub integritate condonastis [f 1Kb] ; pro hoc enim fidelissimos missos nostros una cum monitionibus nostris apto tempore uestre regali potentie dirigimus, ut liquida perscrutatione diuinitus inspiratus eas indagans, iustitie beato Petro apostolo eueniant  ad effectum, ut precelsum a Deo promotum regale uestrum culmen atque memoria uestra in Ecclesia beati Petri nutritoris uestri usque in finem seculi inter sanctos nominetur. Sed sicut semper in eius sacratissima aula orantes pro uobis persistimus, omnipotens, clemens et misericors Deus in cuius manu cor excellentie uestre regitur, una cum excellentissima filia nostra et spiritali commatre domna regina, seu domno Pippino excellentissimo rege Langobardorum et propria spiritali filio nostro, ceteraque uestra nobilissima prole, corroboret cor et mentem uestram et brachium sue potentie uobis extendat, ut uictores uos super omnes barbaras nationes faciat. Quatenus omnes sub uestro brachio humiliati uestigia pedum uestrorum osculentur, ut amplius Ecclesia  Dei per uestram a Deo institutam regalem potentiam, nimirum [Grets., nimium] exaltata permaneat. Incolumem excellentiam uestram gratia superna custodiat.





LXXu [g 1Kb] .


416 [h 1Kb] ARGUMENTUM.---Georgio episcopo regio misso [.....] referente quot beneficiis beatum Petrum seque  eius successorem Carolus prosequi nitebantur, Petrum ipsum remuneraturum ait tam bene de utroque merentem; eumdem episcopum ei commendat; uictorias de barbaris omnibus gentibus ominatur.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Omnipotens Deus repertor omnium, in cuius manu sunt omnia iura regnorum, reperiens secundum cor suum uestram excellentissimam regalem potentiam ipse eam ad magnam consolationem atque exaltationem spiritalis matris uestre sancte catholice atque apostolice concessit Ecclesie, quem uice apostolica poscimus, premia uobis uite donari eterne. Quapropter suscipientes Georgium reuerentissimum et  sanctissimum episcopum nostrum a uestra triumphatissima precellentia, tanta bona de uestro laborioso certamine atque beneficia, que erga beatam Petrum clauigerum regni celorum et nos geritis denuntiauit; que si enucleatius exarare uoluissemus, nullus ori nostro sufficeret sermo, ut opinor. Sed ipse princeps apostolorum, fautor uester beatus Petrus, pro cuius amore hec omnia geritis, ipse uestrum protegat atque in omnibus dirigat in triumphis regnum.

417 uerum [Lamb. add. quippe] fidelem ipsum reuerendissimum et sanctissimum prefatum episcopum, uestrum nostrumque reperientes, nimis eum uobis commendari poscimus, ut secundum suam certam fidem atque dilectionem, quam erga uos et nos gerit, ita consolatus, prorsusque totus, nobis  poscentibus a uestra prefulgida regali potentia mereatur per se clamare [Grets. leg. amari], ut dum per nostram suggestionem uestram ampliatam super se precipuam habuerit undique beniuolentiam, quietus pro uobis ualeat fundere preces, nosque in confessione beati Petri apostolorum principis solitas orationes enixius pro uobis fundentes, super omnes barbaras nationes uictores inueniamini, atque una cum precellentissima filia nostra et spiritali commatre domna regina, uestraque nobilissima subole, regni gubernacula in euum fruentes, in etheriis arcibus cum sanctis omnibus regnare mereamini. Incolumem excellentiam uestram gratia superna custodiat.





LXXuI. 418 ITEM EPISTOLA EIUSDEM PAPAE, AD DOMNUM CAROLUM REGEM, In qua continetur de preda Persarum in finibus Grecorum facta, et de discordia que inter ipsos erat [b 1Kb] .



ARGUMENTUM.---Persarum depredationes nuntiat sexagesimo milliario ab urbe Constantinopoli; discordias de regno esse inter patruum et nepotem, cui sceptrum ille usurpauerat.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Dum nimis in nostro pectore momentis omnibus uester regnat amor, et multa nobis fiducia magnaque gloriatio apud precellentissimam atque a Deo promotam uestram regalem potentiam existit, conuenit nempe nos pro uestri precelsi a Deo protecti regalis culminis sollicite quotidie inquirere salute, ut agnito iuxta nostrum desiderium omnia prospera esse apud uestram excellentiam, summas sancte et  indiuidue Trinitati et dignas referamus grates. In quibus ad aures uestre regalis potentie intimantes innotescimus de Constantinopolitanis partibus, quod in fines eius gens Persarum inuadentes atque depredantes uenerunt, usque in locum qui dicitur Moria a sexagesimo milliario eiusdem ciuitatis Constantinopolitane. Unde et predam magnam comprehendentes secum detulerunt, et sicut audiuimus atque fama fertur, Thius, regis Persarum princeps et dux exercitui nefandissimo ipsorum existebat, 419 qui dum reuersus fuisset cum iniqua uictoria, elatus in superbia mentitus est proprio nepoti suo, et ab eiusdem exercitu factus est rex Persarum; et infra se [Lamb., Perse] tumultuantes pugnare adinuicem  pro nepote et Thio dicuntur.

Nos uero petentes diuinam clementiam crebro pro uobis die noctuque orare prorsus non desinimus, ut ad exaltationem sancte Dei spiritalis matris uestre Romane Ecclesie et nostram perennem letitiam longiori euo in triumphis, et celebri nomine regnantes una cum excellentissima filia nostra et spiritali commatre domna regina [d 1Kb] , uestraque precellentissima prole, et sospites in presenti uita et in eterna beatitudine uos conseruare dignetur. Incolumem excellentiam uestram gratia superna custodiat.





LXXuII. 420 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de fide uel dilectione quam erga beatum apostolorum principem Petrum habere pollicitus est, ut inconcussa et insolubilis permaneat, et nulla callida uersutia ab apostolico amore eius animus disiungi possit [e 1Kb] .



ARGUMENTUM.---In duos Rauennates Eleutherium et  Gregorium inuehit; cum enim multa scelera perpetrassent, clam adiuerant Carolum scelera dissimulantes, et simultates serebant inter regem et pontificem. Orat ut ab se reiectos dehonestatosque Romam mittat cum suis legatis, ibi enim in eorum scelera inquirendum erit. Sic Pippini donatio ab eo confirmata, ius nempe apostolice sedis in exarchatu inconcussum permanebit.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [b 1Kb] .

Gratia sancti Spiritus igniti calore nulla quiescimus plus ratione, cuilibet terrene potestatis splendido, preter quam uestre a Deo promote regali potentie, cum opportunitas datur ex totis nostris precordiis intimare, quam tam firmam stabilemque  annexam fideliter ac ita unanimes in unitate conglobatos esse speramus, ut nullo modo 421 credamus, quamlibet magnam paruamque personam inter apostolicam sedem et uestram excellentiam posse eam dirimere, talem prorsus uestrum prefulgidum in triumphis regnum erga amorem beati Petri apostolorum principis, fautoris uestri, et nostram dilectionem agnoscentes usque hactenus persistere et indissolubilem permanere, quod nunquam possit, quamlibet [Lamb., quelibet] callida uersutia hominum ab amore clauigeri regni celorum disiungere, quem prorsus auxiliatorem in opinatissimis uestris triumphis, nobis poscentibus atque precantibus, credimus et propugnatorem habere, procedens et introducens uestrum precelsum regalemque triumphum calcare  super omnes barbaras nationes, quatenus semper pro uobis diuinam exorantes clementiam, Deique timorem pre oculis habentes, atque pro anima sancte recordationis precellentissimi genitoris uestri domni Pippini summi regis, et pro omnibus fidelibus Francis, simulque diuinum considerantes iudicium, nitebamur emendare de prauis atque peruersis actibus, uidelicet Eleutherium et Gregorium, ineptos atque inutiles nugaces; qui pro eorum proterua contumacia non sinebant in eorum iudicari partibus [c 1Kb] , Rauenne inopes atque pusillos opprimentes misere, tum in uenalitate hominum apud paganas uenundantes gentes, quam de panis [d 1Kb] [Lamb., de  panibus] eorum absque ulla misericordia auide deglutiebant, ex qua pestilentia plurima pars deficientes atque ruentes dissipati sunt; insuper ignobilium uulgus cateruamque cruentorum nequiter congregantes, non intermittebant quotidie nefandas perpetrare neces. Unde dum in 422 Ecclesia quadam die missarum celebrarentur solemnia, et eadem hora quidam diaconus sanctum Christi Euangelium populis predicaret, intus in eodem sanctuario ab eorum impiissimis hominibus sanguis effusus est innocens, pro sacrificio laudis homicidium perpetrantes; et dum ipsi certi existerent quod nos tales iniquas terras atque peruersas operationes minime illos ut Christiano populo peragere sineremus, idcirco superba arrogantia elati, conati sunt sine nostra scientia  ad uestros properare regales obtutus, existimantes se per eorum infidelem atque iniquam fallaciam a fide puritatis et dilectione beati Petri et nostra uos separare; nescientes miseri et infelices, quia qui precipui fideles eiusdem Dei apostoli sunt et uestri felicissimi regni fideles sunt, pariter et qui eius inimici esse uidentur, uestri procul dubio inimici sunt [e 1Kb] .

Quapropter poscentes quesumus uestram a Deo protectam regalem potentiam, per beatum Petrum apostolorum principem cui a Domino potestas ligandi soluendique peccata in celo et in terra data est, et ipsum sanctum baptisma quod inter nos per Spiritum sanctum habere uidemur, illorum procacitati uester prefulgidus aspectus et hilaris minime  manifestetur. Neque recipere ipsos nefandos uultu dignissimo dignemini, sed tanquam inimicos beati Petri et uestros existentes, eorum superbam gloriationem respuentes, ad nos dehonestati per fidelissimos missos uestros humiles ueniant, ut omnia que fati sumus eorum comprobemus presentia [f 1Kb] ; quatenus qui agunt talia iniqua atque peruersa, per eos emendentur, et illibata oblatio que a sancte recordationis 423 genitore uestro domno Pippino magno rege allata, et uestris prefulgidis regalibus manibus in confessione beati Petri clauigeri regni celorum oblata, atque nimirum confirmata sunt, inconcussa et immaculata in eternum permaneant [g 2Kb] , ut ante  tribunal Christi ipse protector uester beatus Petrus apostolus dignus retributor uobis appareat, et sicut in hoc terrenum regnum una cum precellentissima subole uestra [a 1Kb] , et omnibus fidelibus Francis in triumphis pollentes tuetur et protegit, ita et in ethereis arcibus cum sanctis omnibus faciat sine fine regnare. Incolumem excellentiam uestram gratia superna custodiat.





LXXuIII. 424 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de abbate uenerabilis monasterii sancti uincentii, qui apud domnum regem insons accusatus fuerat, et inde ablatus; ut eum uenusto uultu ac uibrantissimo animo clementissime susciperet, quia falsa crimina ei obiiciebantur [b 1Kb] .



ARGUMENTUM.---Abbatem Pothonem sancti uincentii ad uolturnum, falsis criminibus accusatum apud Carolum, huic uehementer commendat, ut uniuerse congregationi morem gerat, rogatque ut iniuria deiectum restitui curet.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

Dum tanto ex puro cordis amore omnes generaliter agnoscunt, quod erga beatum apostolorum principem Petrum fautoremque uestrum et nos crebro fideliter uestra regalis potentia prorsus gerit, conuenit nempe ex totis nostris precordiis que ad salutem pretiosissime anime uestre pertinent libenti suggerere animo, proinde salutantes paternam  dilectionem indicamus uestre precelse regali potentie, quia cuncta congregatio uenerabilis monasterii sancti Christi martyris uincentii unam concordiam  pro hoc simul habentes poposcerunt a nobis, ut nostris apicibus pro abbate ipsorum qui insons apud uos accusatus est intercederemus, imo et per uestram prefulgidam iussionem exinde ablatus, uestris regalibus uestigiis presentatus, eum uobis in omnibus commendaremus, 425 eo quod nullo modo uestre regali potentie infidelitatis reum quispiam ex accusatoribus suis facere aut comprobare ualebit, eo quod omnino falsum ei crimen obiicitur [e 1Kb] , et ideo pro amore beati Petri regni celorum clauigeri magnopere petentes fiducialiter quesumus, ut eum uenusto uultu ac uibranti animo clementissime recipere iubeatis; iustum quippe est, quemadmodum tam magnam congregationem religiosis moribus suis regulariter atque nauiter regere ualuit, a uestris  precelsis obtutibus sospitem absolui et in pristinum statum clementissimis iussis uestris nobis poscentibus restitui, quia ualde idoneum ad commissum sibi officium seu uestre fidelitatis, sicut ab omni eius congregatione didicimus, eum agnouimus [f 1Kb] .

Deus omnipotens in cuius manu omnia regna mundi reguntur, ipse per suffragia apostolorum principis Petri, semper nos faciat de uestro regali culmine letari, et in hoc mundo una cum precellentissima subole uestra [g 1Kb] super omnes barbaras nationes dominantes, longo euo regni gubernacula fruere ualeatis atque in ethereis arcibus cum sanctis omnibus regnare mereamini. Incolumem excellentiam uestram gratia superna custodiat.





[h 1Kb] LXXIX.



426 [i 1Kb] ARGUMENTUM.---Pothonis eiusdem causa pontifici  cognoscenda permittitur a rege per missum suum Possessorem archiep. Quare Adrianus nonnullis abbatibus conuocatis coram Possessore causam discutit. Coniurationis crimen, quo insimulabatur, falsum esse deprehendit; sacramento cum aliis monachis se purgantem absoluit; ad regem proficisci omnes postulantes permittit. Omnia hec pontifex nuntiat Carolo, quem etiam docet Autbertum eiusdem monast. uolturnensis abbatem mortem occubuisse in itinere, et Rodigausum monachum accusatorem stupri reum cum nepte repertum esse.

Domno excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Precelsas ac a Deo inspiratas, per reuerentissimum et sanctissimum Possessorem archiepiscopum [a 1Kb] , fidelissimum  missum uestrum, sagacissimas precipuasque syllabas suscipientes, ualde in his noster releuatus est animus, regales triumphos in eis atque sospitates reperientes, et pro hoc magnas omnipotenti Deo tulimus grates in aula fautoris uestri beati Petri apostoli diuinam exorantes clementiam. Referebatur quippe in ipsis uestris regalibus apicibus, quia causa uestra nostra sit, et nostra uestra: in hoc uero freti existimus, quia diuina inspiratione ueritas hec procul dubio a uobis exarata prorsus omnibus manifesta ac certa splendescit; et quo [Lamb., quoniam] ad nostrum iudicium canonice simulque regulariter contentiones inter 427 monachos uenerabilis  monasterii sancti uincentii et abbates eiusdem monasterii, scilicet Autbertum et Pothonem, discuti atque examinari uestra direxit precelsa regalis excellentia [b 1Kb] ; ipse quippe prefatus Autbertus abbas, dum callem itineris peragraret, repentina morte occupatus minime nostris apostolicis ualuit se manifestare presentiis.

Quapropter conuenientes plures ex primatibus monachis cum prefato Pothone abbate ipsorum, astiterunt omnes pariter in conspectu apostolici decreti nostri, qui residentes una cum reuerendissimo et sanctissimo Possessore archiepiscopo, seu Ansoaldo abbate uenerabilis monasterii sancti Petri, pariter Aquilino abbate [c 1Kb] , Deuaregio atque Raginbaldo abbate uenerabilis monasterii sancte Dei Genetricis,  simulque Gisulfo abbate uenerabilis monasterii sancti Petri [d 2Kb] , Hiltibrando duce, Taciperto et Prandulo, simulque nostris astantibus seruitiis, Theophylacto bibliothecario, Stephano sacellario, Campulo notario, Theodoro duce [e 2Kb] et ceteris pluribus; et dum ingressus fuisset 428 Rodigausus eiusdem monasterii monachus, referebat aduersus eumdem Pothonem abbatem testimonium dicens: Domine, dum cursum hore sexte explessemus, et secundum consuetudinem pro regis incolumitate, eiusque prole, propheticum decantaremus psalmum, uidelicet  Deus, in nomine tuo saluum me fac, subito surrexit abbas et psallere noluit [f 1Kb] . Item referebat,  quia pariter peragrantes, cepit mihi abba dicere: quid tibi uidetur de hac causa, quia exinde exspectaui signum uidere, et minime uidi? Tunc ergo [Lamb., ego] respondi: Deus omnipotens humiliet cor ipsius, et faciat nos incolumes reuerti, quia non sunt talia nostra merita, ut taliter agnoscere mereamur; et dixit mihi abba iterum, quia si non mihi fuisset pro monasterio et terra Beneuentana, talem eum habuissem sicut unum canem; et iterum aduersus eum addidit: quia tanti ex Francis remansissent, quantos ego in humero uedare [Grets., uectare] ualeo.

Et dum a nobis sciscitatus fuisset prefatus Potho abba si ita esset, cum nimia satisfactione respondit dicens, quia semper congregatio nostra pro eius  excellentia, simulque pro ipsius prole, procul dubio in monasterio psallit: sed dum in opera essem cum ipso, et ceteri infantes [a 1Kb] , expleta oratione, prostrati in terra initiantes psallerent : Deus, in nomine tuo saluum me fac, subito surrexi pro opera que ad utilitatem ipsius monasterii 429 fiebat [b 1Kb] ; de itineris uero collocutione, nullo modo ad iniuriam eius regalis excellentie quidquam locutus sum, nisi fatus sum quod si pro monasterii desertione, seu terra illa mihi non fuisset, omnino in talem pergere habuissem locum, ubi neminem curassem [c 1Kb] . Porro de Francis quod fatus est, nullo modo talia protuli aut ex meo exiuit ore; sed cum talia [Lamb., Gent., contagio] ex omni parte mihi opponit [d 1Kb] , et a nobis [Lamb., Dum igitur a nobis] interrogatus fuisset  prenominatus Rodigausus, si hec alii cum eo audissent, tunc affirmauit quia solus esset et nullus secum alius audisset; tunc plures ex ipsis priores monachi afferebant testimonia pro ipso Rodicauso dicentes: quia in stupro captus cum propria nepte sua, ex presbytero monachus effectus est, et tale crimen aduersus abbatem nostrum imponere minime ualebit, quia a sacris canonibus respuitur [e 1Kb] .

Et introducti sunt alii tres monachi, qui cum Hiltibrando duce uenerunt, et cum Autberto abbate  morati erant [f 2Kb] , asserentes aduersus Pothonem abbatem, quia nos cupientes ad excellentissimum regem peragrare, a custodia comprehensi sumus et in carcerem missi. Ad hec respondit ante dictus abba: ueritas est quia custodes habui in ponte, non ut eos qui ad regem irent deuetarent, sed eos qui suam regulam relinquunt, 430 et ad suum uomitum in seculo peccato imminente reuertunt, eos comprehendere iussi, et tunc quando dicunt, ibidem minime fui, sed ad magnum regem iter carpebam.

Tunc nos liquidius pertractantes et sacrorum canonum instituta inquirentes, reperimus in concilio Chalcedonensi, cap. 18, confirmante ita: »Coniurationis et conspirationis crimen et ab exteris est legibus prohibitum, multo magis hoc in Dei Ecclesia  ne fiat admonere conuenit; et si qui ergo clerici uel monachi reperti fuerint coniurantes, aut conspirantes, aut insidias ponentes episcopis aut clericis, gradu proprio penitus adiiciantur.« Item, cap. 21: »Clericos aut laicos accusantes episcopum, aut clericos passim et sine probatione [Lamb. add. ad] accusationem recipi non debere, nisi prius eorum discutiatur existimationis opinio.« Simul et in Africano concilio, cap. 8, fertur: »Preterea sunt quamplurimi non bone conuersationis, qui existimant maiores natu uel episcopos passim uageque in accusatione pulsandos, debent tam facile admitti, necne?« Aurelius episcopus dixit: »Placet igitur caritati uestre, ut is qui aliquibus sceleribus irretitus est uocem aduersus maiorem  natu non habeat accusandi? Ab uniuersis episcopis dictum est: Si criminosus est, non admittatur: placet [g 1Kb] .« Et hec omnia considerantes, et quoniam habet has proprius hostis insidias, ut quos in prauorum actuum perpetratione, Deo sibi resistente, decipere non ualet, opiniones eorum falsas ad presens simulando dilacerat, et quia utrum uera essent an non, districta diutius per triduum fecissemus inquisitione perquiri, et nullam in ea de his que dicta fuerant culpam inuenissemus, sed ne quid nobis uideretur  omissum, aut uestro potuisset cordi dubium remanere, prefatum abbatem Pothonem sacramentum proferre decreuimus, quia nulla talia pro infidelitate regalis uestre potentie dixisset. Sed nec aliquando eidem magno regi infidelis fuit, uel erit cunctis diebus uite sue. Simul et alii decem primates monachi ipsius uenerabilis monasterii, quinque ex genere Francorum [a 2Kb] 431 et quinque ex genere Langobardorum, statuimus ut preberent sacramentum, quia nunquam audierunt ex ore abbatis quamlibet infidelitatem aduersus uestram regalem excellentiam; ipsi uero petierunt se omnes pariter ad uestram regalem uenire presentiam; nos quippe illorum exquirentes fidem, erga uestram regalem uenire potentiam siuimus properare, solite pro uobis  in confessione beati Petri clauigeri regni celorum non omittentes fundi preces, ut una cum domna regina uestraque subole, multorum annorum curriculis hic pollentes cum sanctis omnibus sine fine regnare mereamini. Incolumem excellentiam uestram gratia superna custodiat [b 1Kb] .





LXXX. 432 [c 1Kb] DE EPISCOPIS uEL PRESBYTERIS. Ut non militarem induerent armaturam, sed spiritalem, id est, ieiuniis et orationibus uacarent, seu de uenalitate uel captiuatione hominum, uel aliis illicitis causis, que a prauis hominibus perpetrata erant, seu de uisione Ioannis monachi, que falsa uel inanis esse uidebatur [d 1Kb] .



ARGUMENTUM.---Garamanno duce mis o regio monente, se ait bene accepisse Ioannem monachum, quem discipline canonice, instar monachi Cyrilli, subiecisset, nisi summa in regem obseruantia esset prohibitus. Eumdem Ioannem, ut regi prauos homines captiuitatem aliaque illicita exercentes detulerat puniendos; ita sibi retulisse, quod Galliarum episcopi se improbante arma gererent. Id ne fieri permittat precatur, eumque commendat quod monachi eiusdem uisiones contemptui habuerit.

Domno [e 1Kb] excellentissimo filio nostroque spiritali compatri Carolo regi Francorum et Langobardorum atque, patricio Romanorum Adrianus papa.

Orthodoxe fidei plenissimos atque nectareos uestre a Deo promote regalis excellentie suscepimus  affatus, quos reserantes uestram a Deo promotam salutem ac in triumphis uictorias [f 1Kb] , seu precellentissime filie nostre domne regine, uestrorumque precellentissimorum filiorum, 433 atque nostrorum uestrorumque fidelium sospitatem, simulque sinceritatem reperientes, magnas omnipotentis Dei clementie retulimus grates.

Illud autem quod nobis uestra innotuit regalis potentia, per suum fidelissimum missum, scilicet Garamannum, gloriosum ducem [g 1Kb] , pro Ioanne monacho atque presbytero, qui, sicuti in uestris referebatur regalibus apicibus, de captiuatione hominum et de aliis illicitis causis que a prauis perpetrantur  hominibus uobis enuntiasset, ut, Deo propitio, per uestrum precelsum regalem dispositum corrigerentur uel emendarentur [a 1Kb] , quemadmodum a nobis poposcit regalis potentia, libenti eum suscepimus animo, solite in omnibus uestris accommodantes uotis. Talem prorsus scimus uestram regalem excellentiam, quia in his nullius eget monitione, quia, Domino coopitulante beatoque apostolorum principe Petro pro ipso semper suffragante, ueram predicationem orthodoxe fidei quam ab eius suscepit Ecclesia illesam atque immobilem tenens, ultroque irreprehensibilem sine macula uibrans exsultat, atque in omnibus penitus fulget, et non desinit emendare seuos atque iniquos callidosque homines ab illicitis actibus.

 Sed et captiuos in sua propria reuerti crebris fecit diebus; fatus quippe est nobis prefatus Ioannes monachus, quia dixisset 434 uobis ut omnis episcopus spiritalia teneret arma et non terrena, quatenus si ita est quia militaria induunt arma; hortantes uestre notescimus a Deo protecte regali excellentie, ut nullo modo sic fieri permittat, sed quoscunque in quolibet deferri cupit loco, tam episcopi quam presbyteri, orthodoxe fidei galeam et salutis induti arma, orationibus uacare gnauiter studeant, ut cuncto populo ea que pro salute anime sunt spiritale gerant officium [b 1Kb] . Ceteri uero episcopi atque presbyteri in eorum degentes ecclesiis, canonice unusquisque per uestrum regale robustissimum presidium suum ualeant regere populum a Deo sibi  commissum.

Porro de reuelatione eiusdem Ioannis monachi,  sicut eius referebat locutio, uere phantasma esse existimatur; dicebant [Lamb., Gent., dicebat] enim quod uidit primis in somnis celos apertos et dexteram Dei, deinde uidit postmodum somnium aliud, turrem magnam, et descendentes angelos, inter quos uidit speciem hominis alas habentis aquile mortuique existentis; et aliam speciem hominis alas habentem columbinas, et dicentem: quia hic est Filius Dei [c 1Kb] ; absit enim a fidelium cordibus, ut fides Christianorum mortua esse predicetur [d 1Kb] . Nos enim speciem aquile alas habentem, sicut a sanctis suscepimus Patribus, Ioannem euangelistam testamur, qui secreta celestia hominibus predicat : In principio erat uerbum, etc. in specie uero columbe Spiritus sanctus uisus est. Nam nunquam  legimus speciem hominis alas columbe indutam. Quapropter 435 nimis uestram laudantes firmissimam atque laudabilem fidem, in hoc cognouimus quia uos phantasma ipsas reputastis uisiones, in eo [Lamb. add. quod] a nobis pro eo uestra poposcit regalis potentia, ut nequaquam a nobis condemnaretur, anathematizaretur, uel flagellaretur [e 2Kb] , neque aliquam aduersitatem ei faceremus; quatenus in his omnibus uestre accommodantes regali petitioni, in quantum necesse fuit ipsum admonuimus monachum, atque in proprium suum locum illesum absoluimus; nam si uestrum illi non profuisset regale adminiculum, ecclesiasticam illi disciplinam canonice inferentes, sicuti monacho Cyrillo a nobis correcto et emendato, monachicam regulam illi demonstrare  irreprehensibiliter habuissemus [f 2Kb] . Ob nimium uero amorem uestrum cum magna patientia  atque benignitate susceptus commonitusque, ultro citroque diuinis preceptis in pace absolutus est. uestram regalem excellentiam una cum filia nostra precellentissima domna regina, uestraque 436 precelsa prole multorum annorum curriculis regni gubernacula perfrui diuina faciat clementia, ut in hoc mundo super omnes barbaras regnantes nationes, in ethereis arcibus sine fine cum sanctis omnibus regnare mereamini. Incolumem excellentiam uestram gratia superna custodiat.





LXXXI. ITEM EPISTOLA, AD DOMNUM CAROLUM REGEM DIRECTA, In qua continetur de monasterio sancti Hilarii confessoris in Calligata: orat ne ipsum [a 1Kb] seu hospitales, qui per colles [Gent., calles] Alpium siti sunt, in susceptione peregrinorum, ut a nulla magna paruaque persona inuadi [Lamb., Gent., inuadere] sineret [b 1Kb] .



ARGUMENTUM.---Monasterium sancti Hilarii Galliatense et hospitalia in Alpibus sita pro peregrinis hospitio accipiendis, orat Carolum, ne ab ullo permittat inuadi, corripiatque Gundibrandum ducem Florentinum, qui aliquot peculia Curtis Sasantine ad id monasterium pertinentis usurparat; similiterque alios terras eiusdem Curtis inuadentes, atque omnia restitui curet monasterio.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

 Nouimus regalis excellentie 437 uestre benignitatem pro Domini amore, atque beati Petri apostolorum principis, a quo meritis et preclara est dignitate ditata Ecclesia, et sicut amans iustitie [e 1Kb] unicuique suffragium impertire. Quatenus petentes, quesumus, ut pro eiusdem beati Petri fautoris uestri amore nostraque paterna dilectione, sicut solita est uestra perfulgida regalis potentia, piorum locorum sollicitudine restaurationis iuuamina ferre. Ita et in subiectis [Grets., sanctis] monasteriis spiritalis matris uestre sancte nostre Romane Ecclesie, quibus aura [Lamb., a uestra, et Gent., a ura] uibrantissima regali in triumphis precellentia concessa atque offerta sunt [f 2Kb] . Scilicet monasterium sancti Hilarii confessoris Christi, qui pons [Grets., qui locus] in Calligata,  una cum hospitalibus qui per calles Alpium siti sunt, pro peregrinorum susceptione [g 2Kb] poscimus ut a nulla magna paruaque persona qualibet inuasione brachium pati uestra eximia sinat clementia, sed in omnibus pro monachorum Deo seruientium laudibus atque susceptione peregrinorum, iustitiam illic conseruare sicut solita est dignetur; et inuasionem quam Gundibrandus dux ciuitatis 438 Florentine [h 1Kb] in eodem monasterio ingerit, in curte quadam Sasantina, territorio scilicet Florentino, arripiens ex ea illiciter plura peculia que illi minime pertinent abstollenda, emendare iubemini [Grets., iubeatis]; simulque terras quas ex ipsa curte plures homines  sine ratione abstulerunt, reddere uestra a Deo inspirata regalis potentia faciat, et pro amore eiusdem regni celorum clauicularii et nostro, prefati monasterii missos [a 1Kb] mitissimo uultu ac benignissima hilaritate eos suscipientes, iustitie quam a uobis petierint clementissime sicut soliti estis accipiant effectum, ut dignam pro ipsis monachis seu peregrinorum susceptione suscipientes mercedem, potius ualeamus in confessione ianitoris regni celorum pro uobis, filiaque nostra domna regina, uestraque triumphatissima prole, diuinam exorare clementiam, ut hic euis temporibusque regni gubernacula fruentes in etheriis arcibus consortes, cum ipso Christi confessore beato Hilario, effecti inueniamini. Incolumem excellentiam uestram gratia superna custodiat.





LXXXII. 439 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de moliuo [musiuo] atque marmore palatii Rauennate [Rauennatis] ciuitatis; predictus papa domni regis ditioni, uel quidquid exinde facere uoluisset, libenti animo se tribuere dicit [b 1Kb] .



ARGUMENTUM.---Musiua, marmora, aliaque ex palatio  Rauenne concedit Carolo ea petenti per Aruinum ducem missum suum, per quem duos equos miserat pontifici, quorum alter defecerat in uia. Gratias agit, at nobiliores pinguioresque alios petit.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Prefulgidos atque nectareos regalis potentie uestre per Aruinum ducem [d 3Kb] suscepimus apices, in quibus referebatur quod palatii Rauennatis ciuitatis musiua 440 atque marmora, ceteraque exempla tam in strato quamque in parietibus sita, uobis tribueremus; nos quippe libenti animo et puro corde cum nimio amore uestre excellentie tribuimus effectum, et tam marmora quamque mosiuum, ceteraque exempla de eodem palatio uobis concedimus auferenda,  quia per uestra laboriosa regalia certamina, multis bonis fautoris uestri beati Petri clauigeri regni celorum, Ecclesia quotidie fruitur [e 2Kb] , quatenus merces uestra copiosa ascribatur in celis.

Suscepimus etiam per eumdem Aruinum, equum utilem unum a uobis directum, alius autem qui cum ipso directus est, defectus in ipso itinere, mortuus est. Unde ob uestram memoriam maximas referimus grates. Sed secundum nostrum amorem quem ex intimo  corde erga uestrum habemus prefulgidum regnum, tales nobis famosissimos emittite equos, qui ad nostram sessionem facere debeant, in ossibus atque plenitudine carnis decoratos, qui dum in omnibus aspectibus laudabiles existunt, uestrum prefulgidum triumphis laudare ualeant nomen [a 1Kb] , et pro huiusmodi re, 441 sicut soliti estis, dignam ab ipso Dei apostolo suscipere ualeatis retributionem, ut una cum domina regina uestraque nobilissima prole in hoc mundo regnantes, in etheriis arcibus uitam eternam adipisci mereamini. Incolumem excellentiam uestram gratia superna custodiat.





LXXXIII. 442 ITEM EPISTOLA ADRIANI PAPAE, EPISCOPIS PER UNIuERSAM SPANIAM COMMORANTIBUS DIRECTA, MAXIME TAMEN ELIPHANDO uEL ASCARICO CUM EORUM CONSENTANEIS. Pro heresi uel blasphemia, quod Filium Dei adoptiuum nominat, cum multis capitulis sanctorum Patrum eos reprehendens. Nec non et de Paschali festiuitate, seu et de sanguine pecudum, et suillo, et sanguine [Lamb. om. sanguine] suffocato, quem in errore predicantes dicunt; ut qui ea non ederit, rudis et ineruditus est, quos sub anathematis uinculo obligatos, et ab Ecclesia extraneos dicit. Similiter et de predestinatione Dei, quod si quis ad bonum predestinatus esset, contra malum resistere necesse illi non erat: si uero ad malum notus [natus uel predestinatus], bonum illi exercere nichil proderit. Pro quo capitulo apostolicis adhortationibus eos castigans, necnon et de hoc, quia communem uitam cum Iudeis, et non baptizatis paganis, tam in escis quam in potu, seu et in diuersis erroribus [agunt uel ducunt], nichil pollui se inquiunt, nec non et de filiabus eorum, quas populo gentili tradunt, uel de sacrationibus eorum, seu et de mulieribus, que uiuente uiro sibi maritum sortiuntur, simulque et de libertate arbitrii, uel aliis multis que enumerare longum est, eos castigans cum sanctorum Patrum traditionibus [b 1Kb] .



ARGUMENTUM.---Uniuersis Hispanie episcopis, audiuisse se Aegilam bona fide ordinatum a Willicario archiep. Senonensi, et in Hispaniam ad predicandum missum, Mingentii cuiusdam magistri sui errores propalare. Monet ut stabiles in apostolice sedis uera doctrina ab eiusdem falsis doctoribus caueant. Elipandi item, 443 et Ascarici, aliorumque Nestorii blasphemias recoquentium heresim multis Patrum auctoritatibus confligit. De Paschate etiam recte celebrando, de predestinatione, gratia, et libero arbitrio fuse et sapienter agit; ut ab immensa errorum serie illos premuniat, qui Feliciana iam heresi erumpente in Hispania gliscebant.

Adrianus [c 1Kb] papa episcopus seruus seruorum Dei  dilectissimis nobis omnibus orthodoxis episcopis per uniuersam Spaniam commorantibus [d 1Kb] .

Institutio uniuersalis nascentis Ecclesie beati Petri sumpsit honore principium, in quo regimen eius et summa consistit, ex eius enim ecclesiastica disciplina, per omnes ecclesias religionis [Gent., regionis] iam crescente cultura, fonte manauit. Nicene synodi non aliud precepta testantur, adeo ut non aliquid super eam ausa sit constituere, cum uideret nichil supra meritum suum posse conferri, omnia denique huic nouerat Domini sermone concessa. Hanc ergo ecclesiis toto orbe diffusis uelut caput suorum certum est esse membrorum, a qua si quis se abscidit, fit Christiane religionis extorris,  cum in eadem non ceperit esse compage [e 2Kb] . Audiuimus quippe quod quidam episcoporum in partibus uestris degentes, apostolice sedis doctrinam contemnentes, contra [Lamb. add. Romanam et] orthodoxam fidei traditionem nouas introducere nituntur hereses, pretermittentes 444 uasis electionis  beati Pauli apostoli sententiam, que ait : Si quis uobis euangelizauerit, preter quod euangelizatum habuistis, anathema sit. Quapropter exsultantibus animis confidentius orthodoxam fidem uestram incitamus, ut ab omni pestis incursu pectora uestra sapienter intemerata seruetis, et recte fidei doctrinam, quam a sancta nostra catholica et apostolica sede olim predecessores uestri a sanctis nostris predecessoribus susceperunt, usque in finem defendere atque obseruare nichilominus satagatis, Quoniam  qui perseuerauerit usque in finem hic saluus erit [a 2Kb] .

Quamuis ergo magna locorum interualla nos diuidant, si in unitate fidei nostre perseueraueritis, uobiscum sumus; tantum ut sit, auxiliante Domino,  constantia perseuerans, dicente apostolo : uobis enim datum est pro Christo, non solum ut in eum credatis, sed etiam ut pro ipso patiamini. Dudum uero quod Wulcarius archiepiscopus Galliarum suggessit nobis pro quodam Egila, ut eum episcopum consecraret, ualde nimisque eum in fide catholica et in moribus atque actibus laudans, ut consecratum uestris partibus emitteret ad predicandum [b 1Kb] ; nos uero predicti Wulcarii archiepiscopi petitioni credentes, consuetam [c 1Kb] illi licentiam tribuimus, ut canonice eum examinaret, 445 quatenus si post discussionem et ueram examinationem, rectum et catholicum eum inuenisset, episcopum ordinaret; et nullam quamlibet alienam sedem ambiret uel usurparet, sed solummodo animarum  lucra Deo offerret; qui una cum Ioanne presbytero  in partibus uestris ueniens, quod peius est, ut eius fama in auribus nostris sonuit, non recte ille Egila predicat, sed errores quosdam Mingentii magistri sui [d 1Kb] sequens, extra catholicam disciplinam, ut fertur, conatur docere, et alia plura capitula, que absque norma ecclesiastica [Lamb. add. sunt] aliis suadere uidetur. Quod si ita est, uestra fidelissima dilectio que normam et disciplinam sancte nostre Romane Ecclesie consequitur, nullo modo eorum insaniam credere uel sequi studeat; quia procul dubio minime nos [Lamb., uos] credimus sancte Romane Ecclesie ignorare disciplinam, sed potius admonentes, ad ueram et orthodoxam fidem eos reducere studeatis [e 1Kb] . Porro et de partibus uestris peruenit ad nos lugubre capitulum, quod quidam episcopi  ibidem degentes, uidelicet Eliphandus et Ascaricus, cum aliis eorum consentaneis, Filium Dei adoptiuum confiteri non erubescunt, quod nullus e qualibet heresi antea talem blasphemiam ausus est oblatrare, nisi perfidus ille Nestorius, qui purum hominem Dei confessus 446 est Filium [f 1Kb] . Quapropter nullo modo eorum serpentinum uenenum, in qualibet parte uestram subripiat uel coinquinet dilectionem; sed sanctorum principum apostolorum Petri ac Pauli diuinam tenentes confessionem, atque eorum sancte catholice et apostolice Romane Ecclesie sequentes traditionem, pariterque precipuorum ac catholicorum probabilium Patrum dogmata amplectentes, firmi et stabiles, atque immobiles, et inconcussi, una nobiscum in eorum luculenta traditione  perseuerare irrefragabiliter et incunctanter nitimini.  In primis confessionem beati Petri principis apostolorum atque clauigeri regni celorum tenentes, qui ait: Tu es Christus Filius Dei uiui [a 1Kb] . Deinde uas electionis beati Pauli apostoli [b 1Kb] subposterium fidei, qui inquit: Proprio Filio suo non pepercit Deus, sed pro nobis omnibus tradidit illum ; et si ipsi principes apostolorum Filium Dei uiui et proprium confessi sunt, quomodo oblatrantes autumant heretici, Filium Dei adoptiuum dicere, quo solo audito omnis Christianus gemens pauescit? Unde beatus Athanasius Alexandrinus episcopus, antiquus et egregius predicator, de diuina Incarnatione uerbi consonante sancta prima synodo, que in Nicea, infra cetera ait: »Si quis uero aduersus diuinam Scripturam dicet, alium dicens Filium Dei, et alium,  qui ex Maria hominem secundum gratiam [c 1Kb] , qui ex Maria hominem; et si quis Domini nostri carnem de sursum dixit, et non ex uirgine Maria, aut immutatam 447 deitatem in carne, et confusam, aut alienatam, aut passibilem Domini deitatem, aut inadoratam Domini Dei carnem, sicut hominis, et non adorandam, sicut hominis et Dei carnem, hunc anathematizat catholica et apostolica Ecclesia, consentiente diuino Apostolo et dicente: Si quis uobis euangelizauerit, preter quod suscepistis, anathema sit .«

Sed et beatus Gregorius Nazianzenus, qui et Deiloquus, scribens ad Cledonium [d 1Kb] infra cetera inquit: »Si quis duos introducit filios, unum quidem qui ex Deo et Patre, secundum uero qui ex matre, et non  unum et eumdem, is adoptione excidat, que promissa est his qui recte credunt. Nature uero due, Deus et homo, ut et anima et corpus; filii uero non duo, neque dii. Neque enim hic duo homines; quamuis Paulus quod interius hominis et exterius appellauit . Si oportet continuo dicit, alium et alium ex quibus Saluator, siue non quod et ipsum  inuisibilem uisibili et sine tempore, que sub tempore; non alius et aliud absit; utraque unum uero.« Et infra: »Si quis ex operibus perfectum, aut post baptisma, aut post ex mortuis resurrectionem adoptionem dignus est dicit, sicut quos pagani prescriptos [ascriptitios] introducunt, anathema sit [e 2Kb] .«

Unde precipuus Amphilochius Iconii episcopus in sermone suo 448 in sancta Epiphania nos docuit: »Nunc in Spiritu sancto propter adoptionis gratiam, impossibile enim te accipere auctoritatem adoptionis, et clamare: Abba Pater, nisi signante adoptionis spiritu.« Et post pauca: »Nisi ille passus fuisset serui forma, nullo modo tu gloriam adoptionis lucrareris.« Et post modicum: »Diligite imperiale donum; capite adoptionis dignitatem.«  Sed et beatus Gregorius Nyssenus episcopus super Mattheum disponens [disserens], ita ait: »Si uero pacificus es, adoptionis gratia coronaris.« Quatenus et beatus Ioannes Constantinopolitanus episcopus, qui et Chrysostomus, ad neophytos scribens instruit: »Benedictus Deus, iterum dicamus, qui facit mirabilia solus, qui facit uniuersa, et conuertit uniuersa; ecce libertatis serenitate perfruuntur qui tenebantur ante captiui, et ciues Ecclesie sunt qui fuerant in peregrinationis errore; et iustitie in sorte uersantur qui fuerant in confusione peccati; non enim sunt tantum liberi, sed et sancti; non tantum sancti, sed et iusti; non solum iusti, sed et filii; nec solum filii, sed heredes; non solum heredes, sed et fratres Christi; nec tantum fratres Christi, sed  coheredes; non tantum coheredes, sed et membra; non membra tantum, sed et templum; nec tantum templum, sed et organa spiritus. Benedictus Deus, qui facit mirabilia solus. uides quot sunt baptismatis largitates, sed multis quidem uidetur celestis gratia in peccatorum remissione tantum consistere, nos autem honores computauimus decem: hac de  causa etiam infantulos baptizamus, ne sint coinquinati peccato, ut eis detur iustitie adoptio, hereditas, fraternitas Christi, ut eius membra sint omnes, ut spiritus inhabitatio fiant.«

Item idem ipse super Ioannem euangelistam docuit: »Non enim inutilis fias erga beneficum, neque contrariis retribue, qui tibi fontem beatitudinis donauit, ubi enim adoptionis dignitas, ibi malorum amputatio, et bonorum omnium datum.« Idem ipse [Lamb. add. in] Psalmis: »Factum est istud, et est hoc mirabile in oculis nostris, ut nos, qui ante passionem 449 Domini sine testamento eramus et lege, adoptaremur in filios Dei [a 1Kb] .«

Ecce, dilectissimi nobis, qualiter sancti Patres Orientales docuerunt, inter dona carismatum adoptionem  esse, et nobis omnibus, qui in peccatis nati sumus, et iterum per baptismum renati, a Domino nostro Iesu Christo Filio Dei unigenito, concessam. Unde et beatus Augustinus egregius doctor in sermone de Natali Domini inquit: »Audite, filii lucis, adoptati in regnum Dei.« Et iterum in explanatione sancti Euangelii super Ioannem pro hoc manifeste docuit: »Quotquot autem receperunt eum, quid eis prestitit? Magnam beneuolentiam, magnam misericordiam. Unicus natus est, et noluit manere unus. Multi homines cum filios non habuerunt, peracta etate, adoptant sibi, et uoluntate faciunt quod natura non potuerunt, hoc faciunt homines; si autem aliquis habeat filium unicum, gaudet de illo magis, quia solus omnia possessurus est, et non habebit qui cum eo diuidat  hereditatem, ut pauperior remaneat. Non sic Deus; unicum eumdem ipsum, quem genuerat, et per quem cuncta creauerat, misit in hunc mundum, ut non esset unus, sed fratres haberet adoptatos; non enim nos nati sumus de Deo, quomodo Unigenitus, sed adoptati per gratiam ipsius, ille enim uenit Unigenitus soluere peccatum,« etc. Item in alio sermone eiusdem libri: »Nullo modo autem possunt dicere habere se caritatem, qui diuidunt unitatem.« His dictis subsequentia uideamus: »Perhibuit Ioannes testimonium, quia uidit. Quale testimonium perhibuit? quia ipse est Filius Dei; oportebat ergo ut ille baptizaret qui est Filius Dei unicus, non adoptatus; adoptati filii ministri sunt unici, unicus habet potestatem, adoptat in ministerium, licet baptizet minister, non  pertinens ad numerum fratrum, quia male uiuit et male agit, quid nos consolatur? Hic est qui baptizat, etc. [b 1Kb] .«

450 Idem in alio sermone: »Nos enim de gentibus uenimus; de gentibus autem non ueniremus, nisi  Deus de lapidibus suscitaret filios Abrahe: facti sumus filii Abrahe imitando fidem, non nascendo per carnem, sicut enim illi degenerando exhereditati, sic nos imitando adoptati.« Et infra idem in alio sermone: »Pater diligit Filium, et omnia dedit in manu eius ; adiecit, omnia dedit in manu eius, ut nosses et hic qua distinctione dictum sit: Pater diligit Filium; quare ergo Pater non diligit Ioannem? et tamen non omnia dedit in manu eius; Pater non diligit Paulum? et tamen non omnia dedit in manu eius; Pater diligit Filium, sed quomodo Pater Filium; non quomodo Dominus, seruum. Quomodo unicum, non quomodo adoptatum [c 1Kb] .«

Pariter beati Hilarii Pictauiensis episcopi super Mattheum inquit expositio: »Beati pacifici, quoniam  filii Dei uocabuntur; pacificorum beatitudo adoptionis est merces, ut filii Dei maneant; parens enim omnium Deus unus est, neque enim aliter transire in nuncupationem familie eius licebit, nisi obliuione earum rerum assumpta quibus possumus offendi, fraterna inuicem caritatis pace uiuamus.« Sed et beatus Leo egregius papa atque precipuus doctor ex sermone sancte Epiphanie ita nos docuit : »Unde quod illustres uiri, uniuersarum gentium personam gerentes, adorato Domino sunt adepti, hoc in populis suis per fidem, que iustificat impios, totus mundus assequitur, et hereditatem Dei ante secula preparatam accipiunt adoptiui. et perdunt qui uidebantur esse legitimi.« Et post cetera ex ipso sermone: »Illa nobis currenda est uia, quam ipse Dominus  se esse testatus est; qui nobis nullis operum meritis suffragantibus sacramento consuluit et exemplo, ut in adoptionem uocatos per illud proueheret ad 451 salutem, per hoc imbueret ad laborem.« Item ex eiusdem beatissimi Leonis pontificis sermone de passione Domini: »Nos autem, dilectissimi, qui ab ignorantie tenebris liberati, fidei lumen accepimus, et in Noui Testamenti hereditatem per electionem adoptionis intrauimus, festiuitate, quam Isrel carnalis perdidit, gaudeamus.« Item alius sermo eiusdem de Pentecoste: »Nos autem, dilectissimi, ad beatam hereditatem et anime et carnis per regenerationem sancti Spiritus adoptati, sacratissimum diei istius festum rationabili obsequio celebremus: confidentes cum  beato Paulo apostolo, quod Dominus iehsu ascendens in altum captiuam duxit captiuitatem, dedit dona hominibus; ut Euangelium Dei per omne humane uocis eloquium predicaretur, et omnis lingua confiteatur quoniam Dominus iehsu in gloria est Dei Patris.«

 Si enim sanctorum omnium orthodoxorum Patrum pro huiusmodi opuscula uobis exarassemus, antea charte et scriptores deficerent quam diuinus per eorum disputationes cessasset sermo; sed in his omnibus uestra fidelissima credulitas ad fidem catholice et apostolice Romane Ecclesie eos qui in errore positi sunt redigentes, fructum animarum Deo offerre studete, ut nobis uobisque potissimum lucrum accrescat; [a 1Kb] pariterque et hoc peruenit ad nostras apostolicas aures, quod multi in partibus illis in insipientiam atque cordis dementiam deuoluti, predecessorum nostrorum sanctorum pontificum, et nostras relationum atque admonitionum series, secundum uenerandi Niceni concilii institutionem de Paschali festiuitate, ita contemnere audent, quod  si plenilunium quarto decimo scilicet lune die, sabbato contigerit, alio die Dominico, uidelicet quinto decimo lune die Pascha sanctum minime celebratur, sed pretermisso eodem quinto decimo die, in alio sequentis septimane Dominico, qui est uicesimo 452 secundo lune die, Paschalis festi gaudia pronuntiant celebranda. Quod si interius mente perpenditur magni ac uenerandi Niceni concilii trecentorum decem et octo sanctorum Patrum simul conuenientium promulgata Paschalium festiuitatum ratio, procul dubio omnis error omnisque ambiguitas ab hesitantium cordibus auferetur; sed dum plerique propria commenta, ut acuti, perspicaces et mundane scientie gnari, spiritalis uero eruditionis ignari, uindicare desudant; olitanam Patrum traditionem  desidiosa ignauia pretereunt, et uera mendaciis obumbrare inhiant. In eodem quippe magno Niceno concilio decennouennali cyclo Patrum confirmato sententia, ita inter cetera ibidem fertur promulgatum, quod non amplius quam usque ad uicesimam primam lune diem huius sacre festiuitatis solemnia dilatentur. Quam Pasche rationem et Antiochenum demum uenerandum corroborans concilium, inter reliqua ita inibi, in primo scilicet capitulo, constat exaratum: »Omnes qui ausi fuerint dissoluere definitionem sancti et magni Niceni concilii, congregati sub presentia piissimi et uenerandissimi principis Constantini, de salutifera sancti Pasche solemnitate, excommunicandos et ab Ecclesia esse abiiciendos censemus;« et si tamen contentius  [contentiosius] aduersus ea que bene sunt constituta perstiterint, atrocioribus submissuros interdictionibus censuerunt. Nam et beatissimus Dionysius, in ea quam de ratione Pasche promit epistola ait: »A duodecimo Kalendarum Aprilium die, cunctorum Orientalium sententia equinoctii cursus uernalis consequatur, decreuerunt, maxime Aegyptiorum peritiam, qui huius calculationis gnari doctique sunt, inquirendam,« specialiter adnotatur, in  quo etiam si luna quarta decima sabbato contingat, sequenti die Dominico luna quinta decima celebrandum Pascha sancta synodus Nicena sine ambiguitate firmauit.

Attendite, dilectissimi nobis, et illud quod beatus Proterius 453 Alexandrine Ecclesie presul, predecessori nostro beatissimo Leoni pape, ob pie memorie Marciani principis iussum, direxit; post plurima enim ita ait: Olim quidem Dominus per Moysen significans dicit: Mensis iste uobis initium mensium primus erit in mensibus anni, et facies Pascha Domino Deo tuo quarta decima die mensis primi . Et post pauca subiunxit dicens: »Si quando in die Dominico quarta decima luna reperta est, in sequenti septimana est dilatanda festiuitas,  sicut et ueteres Patres nostri fecerunt, quartas decimas lunas occurrentes in aliam Dominicam transferentes.« Unde constat, dilectissimi, non amplius huius uenerande festiuitatis solemnitatem extendi fas esse quam usque in uicesimam primam lune diem, rite obseruantes hebdomade dierum numerum, dum solaris cursus a lune cursu omnino discordat, quoniam in sex quidem diebus, creator omnium Dominus ethereum firmamentum omnemque eius ornatum, rutilantia equoris atque telluris gignentia, ac elementorum materiam, et cunctorum reptilium animantia patrauit, et postremum e limo hominem finxit agri [b 1Kb] , et in septimo die requieuit ab omni opere quod patrarat; his nempe septem diebus a quarto decimo die lune, quod est  plenilunium, si Dominica tamen occurrerit, que est prima et sancta dies, pro eo quod non oportet in ea ieiunare, intermissis in alia Dominica, que est prima et sancta dies, uicesima prima luna rationis ordo exigit sanctum Pascha a Christianis celebrandum; nam si in sabbato quarta decima luna prouenerit, non est intermittenda subsequens Dominica, quinta decima uidelicet lune dies, uenerantes eamdem Dominicam, que est prima sabbatorum dies, in qua lux, iubente Deo, in ipso mundi exordio prodiit, in qua et uera lux Saluator noster ab inferis carne resurrexit; nam 454 si octo dies a quarta decima lune die, quando ieiunium soluitur, intermittuntur, ut in uicesimo secundo die lune Paschalis festiuitas dilatetur,  ergo iam non septima, id est hebdomada, sed ogdoada, ut stolidi quique et uecordes profanizant, dicenda atque obseruanda est; intuendum quippe et illud ratio suadet quod septem hebdomade et non octo intermittuntur a Paschali festiuitate usque ad sanctam Pentecosten, in qua paracletum Spiritum a Patre Redemptor noster Dei uiui Filius post gloriosam resurrectionem suam sanctis suis apostolis misit, pro quo regiam gradiemur uiam, et non declinabimus penitus per tortuosum et dumis  ac tribulis repletum callem, pergant per eum hi qui cupiunt noua figmenta et scelerum monumenta componere, ut merito spine et tribuli generentur eis. Iam quidem dudum decessores et predecessores nostri sancti pontifices pro hac questione simulque heresi illis partibus commonitorium atque adhortationem dirigentes, congrua capitula beati Cyrilli atque Theophili, nec non et aliorum sanctorum Patrum, quos dinumerare longum est, promulgantes docuerunt, quod uestre dilectioni gnarum esse dubium non est, pro quo non silemus, karissimi, impensius uos commonere, ut a falsis fratribus caueatis, et eo modo quo sancta nostra Romana Ecclesia, caput omnium Ecclesiarum Dei, Paschalem celebrat solemnitatem, et recte, si Dei tenet traditiones, et  uos procul dubio celebrare studeatis, ut sicut pares nos Christianorum fidei religio efficit, equales nimirum in festiuitatibus efficiat.

uerum etiam et hoc de partibus uestris audiuimus quod quidam pollicentes, atque in errore perseuerantes, predicant ut qui non ederit pecudum aut suillum sanguinem et suffocatum, rudis est aut ineruditus. Nos quidem apostolica precepta imbuti atque eruditi confirmantes predicamus quod si quis pecudum aut suillum sanguinem uel suffocatum manducauerit, non solum totius est consolationis alienus, sed ipsius quoque intelligentie communis 455 prorsus extraneus, unde sub anathematis uinculo obligati in laqueos incidunt diaboli.

Illud autem quod alii ex ipsis dicunt, quod predestinatio  ad uitam, siue ad mortem, in Dei sit potestate, et non nostra; isti dicunt: Ut quid conamur uiuere, quod in Dei est potestate? Alii iterum dicunt: Ut quid rogamus Deum ne uincamur tentatione, quod in nostra est potestate, quasi libertate arbitrii? reuera enim nullam rationem reddere uel accipere ualent, ignorantes beati Fulgentii episcopi ad Eugypium presbyterum contra sermonem cuiusdam Pelagiani opuscula directa, quibus infra multa idem Pater docens, hec uerba subiungit: »Illi autem dum pro se gratiam solum reprehensibiliter intromittunt, in se damnabiliter calcauerunt, qui alios ad uitam, alios ad mortem asserunt destinatos, aduerte quibus impietatis se nexibus ligant: si ad bonum predestinatus sum, contra malum resistere necesse  mihi non erit; si uero ad malum natus, bonum mihi exercere nichil proderit; ac sic in utraque parte, intercluso appetitu laudis et glorie, unus securitate, alius desperatione torpebit, ac per hoc otiabitur iustitie exercitatio, oratio cessabit, languebit operatio. Sed non ita est; quin potius incessanter oremus; quia ipse Dominus dicit: Sine intermissione orate, ne intretis in tentationem. Nihilominus contra omne peccatum, non solum oratione, sed etiam labore luctemur, quia ipse Dominus presenti lectione testatus est quia unusquisque propriam mercedem accipiet, secundum suum laborem. Hec uerba, quibus auctor sermonis illius ueritatem predestinationis nititur oppugnare, inconsiderate atque indiscrete prolata,  Deo nos adiuuante, monstramus.« Et post cetera: »Opera ergo misericordie ac iustitie preparauit Deus in eternitate incommutabilitatis sue, et sicut futurorum operum suorum nunquam fuit ignarus, sic in eorumdem operum preparatione nunquam improuidus: preparauit ergo iustificandis hominibus merita; preparauit iisdem glorificandis et premia; malis uero non preparauit uoluntates malas aut opera mala, sed preparauit eis iusta et eterna supplicia, hec est eterna predestinatio futurorum operum Dei, quam sicut nobis apostolica doctrina semper insinuari cognoscimus, sic etiam fiducialiter predicamus; beatus enim Paulus predestinationem eorum 456 quos Deus gratis saluat, et euidenter et frequenter insinuat; ipse enim dicit de Deo, Nam quos  presciuit, et predestinauit conformes fieri imaginis Filii sui, ut sit ipse primogenitus in multis fratribus, . Et post: Quos autem predestinauit, hos et uocauit: et quos uocauit, hos et iustificauit; quos autem iustificauit, hos glorificauit ; nichil incertum in Dei operibus nutat, quia nichil sue predestinationis euacuat, predestinationis igitur sue opera uocatione Deus inchoat et glorificatione consummat. Non tamen in omnibus quos uocat, sed quos secundum propositum uocat; diligentibus enim Deum omnia cooperantur in bonum his qui secundum propositum uocati sunt.«

Item et post multa: »Teneatur ergo predestinationis ueritas a fidelibus cunctis, quia quisquis diuinum non credit in hac predestinationis consilium,  non perueniet ad gloriosum eiusdem predestinationis effectum; quisquis autem non est predestinatus ad gloriam, inuenitur sine dubio prescitus ad penam, que ideo in Dei preparatione predestinata cognoscitur, ut per eam infidelitas atque iniquitas puniatur; propter quod beatus Iudas apostolus quosdam predestinatos dicit in iudicium his uerbis: Subintroierunt enim quidam homines impii, qui olim prescripti et predestinati erant, in hoc iudicium Dei nostri . uigilanter autem in doctrina Spiritus sancti, predestinatos impios non dicit ad peccatum, sed ad iudicium, id est non ad impietatem, sed ad punitionem. Non enim predestinati sunt ad hoc quod uitiosas impietates admittunt, sed ad illud quod iudicio equitatis diuine recipiunt. Ipsorum enim opus est  quod impie faciunt, Dei autem opus quod iuste recipiunt.«

Item post cetera: »Proinde quod auctor illius sermonis subsequenter adiunxit dicens: Quin potius incessanter oremus; quia ipse Dominus dicit: Sine intermissione orate, ne intretis in tentationem, et post nichilominus; contra omne peccatum, non solum oratione, sed etiam labore luctemur, et iterum: sic laborantes uocat Dominus dicens: uenite ad me omnes qui laboratis et onerati estis, et ego uos reficiam ; sed nos a Deo humiliter gratiam poscamus, quam 457 collaborantem iugiter habeamus, per quam nos Deus et in labore custodiat et ad mercedem peracto labore perducat.«

 Porro, dilectissimi, diuersa capitula que ex illis audiuimus partibus, id est, quod multi dicentes se catholicos esse, communem uitam gerentes cum Iudeis et non baptizatis paganis, tam in escis quamque in potu, et in diuersis erroribus nichil pollui se inquiunt: et illud quod inhibitum est, ut nulli liceat iugum ducere cum infidelibus, ipsi enim filias suas cum alio benedicent, et sic populo gentili tradentur, et quod sine examinatione prefati presbyteri ut presint, ordinantur, et alius quoque immanis inualuit error perniciosus, ut etiam, uiuente uiro, mulieres sibi in connubio sortiantur, ipsi pseudosacerdotes, simulque et de libertate arbitrii, et alia multa, sicut de illis audiuimus partibus, que longum est dici. Quapropter, dilectissimi, oportet  uestram industriam solertissime uigilare, et sicut decet Domini sacerdotes, nulli uestrum liceat canones ignorare, nec quidquam facere quod Patrum possit regulis obuiare, que enim a nobis res digna seruabitur, si decretalium norma constitutorum pro aliquorum libito licentia populis permissa frangatur? Unde constat ut si quis de predictis capitulis obnoxius reperietur, post unam et secundam adhortationem, si noluerit se corrigere, profecto is regulariter a consortio fidelium Dei, ut pote corruptor Patrum traditionum, extorris efficiatur, et in eterna condemnatione inueniatur. Cauendum ergo dilectioni uestre est, magnaque diligentia prohibendum, ne per eiusmodi homines exstincta dudum scandala suscitentur, et de exciso olim dogmate aliquod in prouincia  eiusdem mali germen oriatur; quod non solum in radicibus suis crescat, sed etiam sancte Ecclesie subolem ueneno sui odoris inficiat. Qui correctos se uideri uolunt, ab omni suspicione se purgent, et obediendo uobis probent, se esse nostros, quorum si quisquam salubribus preceptis satisfacere detractauerit, siue ille clericus, siue 458 sit laicus, ab Ecclesie societate pellatur; ne perditor anime sue saluti insidietur aliene [a 1Kb] . Sed uos, dilectissimi, nostre sancte Ecclesie catholice et apostolice orthodoxam fidem amplectentes, predicare nitimini ut sicut unus est pastor noster Christus, Dei uiui Filius, omnes simul in uno eius efficiamur aggregati ouili, et quemadmodum unius capitis sumus membra, unum efficiamur  corpus in Christo Iesu Domino nostro, promerentes  quod sanctis suis contulit cultoribus qui eius precepta custodiunt, et ab initio mundi diuine eius placuerunt maiestati, desiderabilem promissionem quam ait: uenite, benedicti Patris mei, percipite regnum uobis preparatum ab origine mundi.





LXXXIu. 459 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de ueneciis [Lamb., Gent., ueneticis], ut de Rauenna seu Pentapoli expellerentur, nec non et de Garamanno duce, qui possessiones [Lamb., res et p.] Rauennatis Ecclesie uiolenter inuasisset uel exspoliasset [b 1Kb] .


ARGUMENTUM.---Regie uoluntati se statim obsecundasse: ueneticos nimirum negotiatores eiici mandasse  de exarchatu, et Pentapoli atque insuper archiepiscopo Rauenne precepisse, ut ex omnibus locis ecclesiastice ditionis atque iis que iuris erant Rauennatis ecclesie illos eiiceret. Contra eum orat, ut Garamannum ducem, qui Rauennatis ecclesie piorumque aliorum locorum predia in ecclesiatice ditionis territoriis sita inuaserat ac pontificias admonitiones sus deque habuerat, ab officio ei commisso amoueat.

Domno [c 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [d 1Kb] .

Ad aures clementissime regalis excellentie uestre intimantes innotescimus, quia dum uestra regalis in triumphis uictoria precipiendum emisit, ut a partibus Rauenne seu Pentapoleos expellerentur uenetici ad negotiandum, nos illico in partibus illis emisimus  uestram adimplentes regalem uoluntatem, insuper et ad archiepiscopum preceptum direximus, ut in quolibet territorio nostro et [Lamb., Gent. add. nostro] iure sancte Rauennatis ecclesie, ipsi uenetici presidia atque possessiones haberent, 460 omnino eos exinde expelleret, et sic Ecclesie sue iura manibus suis teneret [e 1Kb] .

Quid autem contigit de Garamanno duce qui subito irruit super predia et possessiones sancte Rauennatis ecclesie in nostris territoriis sitas, et non solum eas occupauit, sed et omnes fruges a predicta abstulit ecclesia, et de aliis piis locis? Nos quidem statim eum adhortari studuimus, ut si fidelis uester existeret, ipsas possessiones piorum locorum reddere  prorsus non omitteret, quia et iuris ecclesie Rauennatium,  siue talium locorum piorum esse uidentur, et in nostris territoriis site sint. Ille uero nullo modo recordatus est, neque ipsas possessiones reddere uoluit, sed illicite eas detinere conatur. Quapropter poscentes uestram in triumphis regalem potentiam, quesumus, ut pro amore fautoris uestri beati Petri apostolorum principis, nostraque paterna dilectione, talia illi agere non sinatis, sed per uestram clementissimam regalem preceptionem [a 1Kb] , eum exinde expellere omnino dignemini, ut nostra territoria per uestram regalem tuitionem intacta permaneant, et quecunque infra ipsa territoria esse noscuntur, irrefragabiliter eorumdem locorum possessione et iure fruamur [b 1Kb] , quemadmodum uestra in triumphis uictoria, una cum domna regina uestraque  nobilissima prole hic et in futuro sine fine regnare mereamini. Incolumem excellentiam uestram gratia superna custodiat.





LXXXu. 461 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de gente dudum perfida, scilicet Saxonum, qualiter Dominus ac Redemptor noster per prefati regis laboriosa certamina, ad Dei cultum [Lamb. add. et] sue catholice et apostolice Ecclesie rectitudinem fidei, seu ad sacrum baptismatis fontem usque perduxisset, et de litaniis, et de ieiuniis, et orationibus pro huiuscemodi re [c 1Kb] .


ARGUMENTUM.---Ex litteris Regiis per Andream Abbatem allatis se cum ingenti gaudio accepisse, Saxones debellatos esse, et ad orthodoxam fidem  conuersos. Constituisse iuxta eius desiderium, ut pro gratiarum actione publice preces fierent in uniuersa ditione Ecclesiastica tribus statis diebus Iunii Mensis uenturi: temporis eam dilationem sumpsisse, ut iisdem diebus publice eedem preces per totum Francorum Regnum, et in transmarinis etiam regionibus Catholicis indici possent.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

 Prestolatos nimisque nobis optabiles regales uestros suscepimus affatus, per fidelissimum uestrum latorem atque missum, uidelicet Andream religiosum abbatem, quos reserantes reperimus in eis de uestre precelse regalis potentie et comparis subolisque uestre, seu cunctorum precipuorum 462 uestrorum nostrorumque fidelium sospitate et incolumi ac sincerissima prosperitate, in quibus Redemptori mundi consuetas retulimus grates; magis autem inibi de uestris a Deo presidiatis regalibus triumphis comperientes, qualiter seuas aduersasque gentes, scilicet Saxonum, ad Dei cultum et sue sancte catholice et apostolice Ecclesie rectitudinem fidei, perduxeritis, atque Domino auxiliante et Petri Paulique apostolorum principum interuentione suffragante,  sub uestra eorum colla redacta sunt potestate ac ditione, eorumque optimates subiugantes diuina inspiratione, regali adnisu uniuersam illam gentem Saxonum ad sacrum deduxistis baptismatis fontem [e 1Kb] .

Unde nimis amplius diuine clementie retulimus laudes, quia nostris uestrisque temporibus gentes paganorum in ueram et magnam deducte religionem atque perfectam fidem, uestris regalibus substernuntur ditionibus, in hoc quippe freta uestra a Deo fundata existat potentia, quia si, ut pollicita est fautori suo beato Petro apostolo et nobis, puro corde atque libentissimo animo adimpleuerit, maximas ac robustiores illarum gentium suis precipuis suffragiis uestris substernet pedibus [f 1Kb] , ut nemine eos persequente, uestris regalibus subiiciantur potentiis, et maximum  fructum in die iudicii, ante tribunal Christi, de eorum animarum salute offerre mereamini dignissimum unus [Lamb., munus], 463 et pro amore animarum lucra infinita mereamini adipisci in regno celesti.

Illud autem quod uestra regalis intimauit excellentia, ut in uno mense uel in una die, pro huiuscemodi operibus, scilicet stabilitatis uestre uictoria, laudes Deo gerentes caneremus, et una uel duabus feriis  litanias perageremus, ualde hoc nobis delectabile existit, quatenus apostolica exarantes censura decreuimus in omnibus nostris partibus que sub ditione spiritalis matris uestre sancte Romane Ecclesie existunt, illico celebrari easdem una nobiscum, disponentes emisimus, Domino protegente, uidelicet uicesima tertia die et uicesima sexta, atque uicesima octaua huius aduenientis Iunii mensis, que sunt in primis uigilie beati Ioannis Baptiste, et natalis sanctorum Ioannis et Pauli, nec non et uigilie beati Petri apostoli [a 3Kb] ; similiter et 464 uestra regalis potentia in suis dirigat uniuersis finibus, seu transmarinis partibus, ubi Christiana moratur gens similiter perficiendas triduanas litanias; et ideo tale protelatum emisimus spatium, propter tam longinquas  Christianas nationes ultra uestrum regale morantes regnum [b 1Kb] . Nos quippe non solum unam uel duas, ut nobis insinuastis, celebrandas litanias preuidimus, sed etiam pro uestra, ut soliti sumus, indesinenter orare excellentia cupientes, decreuimus perficere, et Redemptori mundi canere laudes, ut ipse gentes, que per uestrum regale certamen ad Christianam perducte sunt fidem, usque in euum per uestrum maneant adminiculum, et nostris uestrisque finibus  omnes repelli faciat egritudinis morbos et procul eiiciat pestilentiam, ut nostris uestrisque diebus populus nobis a Deo commissus in magna degentes ubertatis affluentia simulque sincerissime sospitatis letitia, longiori euo una cum domna regina uestraque nobilissima prole mereamini regni gubernacula perfrui, et in ethereis arcibus sine fine regnare, ut per uestra laboriosa certamina magis magisque spiritalis mater uestra, sancta Romana Ecclesia, maneat exaltata. Incolumem excellentiam uestram gratia superna custodiat.





[c 1Kb] LXXXuI. 465


[d 1Kb] ARGUMENTUM.---Itherio et Maginario, abbatibus missis regiis querentibus, quenam penitentia  indicenda esset Saxonibus ad paganismum reuersis, reponit prudentia episcopali opus esse. et huiusmodi lapsos, si uere conuersi fuerint, admittendos.

Domno excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

uestre a Deo protecte regalis excellentie suscipientes missos, scilicet Itherium et Magenarium religiosos abbates [e 2Kb] , sciscitati sunt nos interrogantes de  Saxonibus qui Christiani fuerunt et ad paganismum reuersi sunt, qualem penitentiam eis sacerdotes indicare debeant. Hoc predecessorum nostrorum sanctorum pontificum dudum decretum est, quod qui »resipiscentes, et ruinas suas cogitantes redire maluerint, sub longa penitentie satisfactione admittendi sunt [a 2Kb] ,« et iterum »penitentie 466 satisfactione purgentur, que non tam temporis longitudine quam cordis compunctione pensanda sunt [b 1Kb] ,« et ideo, excellentissime et a Deo protecte fili, oportet sacerdotes partibus illis pastoralem circumdare solertiam atque episcopalem induere uigilantiam, et in eorum arbitrio indicere penitentiam, considerantes piaculum tam uoluntatis quamque extra uoluntatem coacti ad suum reuertentes uomitum [c 1Kb] ; et tunc canonica  promere sententia, quatenus si ueraciter reuersi in fide orthodoxa maluerint perseuerare, promissuros se omnem adimplere episcopalem predicationem, indiculum [d 2Kb] orthodoxe fidei exarantes, secundum olitanam Patrum traditionem, unum confitentes baptismum, sub iusiurando pollicentes fidem Christianitatis seruaturos, in gremio suscipiantur orthodoxe fidei Ecclesie, ut copiosa merces uobis ascribatur  in celis. Incolumem excellentiam uestram gratia superna custodiat





LXXXuII. 467 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones pro exaltatione sancte Dei Ecclesie, et de honore pallii sacerdotalis concessi Ermenberto episcopo [e 1Kb] .


ARGUMENTUM.---Hermenbertum a Carolo missum ut ab apostolica sede pallium acciperet, nam Bituricensis metropolis erat episcopus, diligenter examinatum, si ulli subiiceretur archiepiscopo, ne quid fieret ecclesiastice discipline aduersum, sacro illo indumento decoratum remittit, regium implorans auxilium, ut archiepiscopali dignitate pacifice fungi ualeat.

 Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Directus a regali potentia uestra reuerentissimus et sanctissimus uir, scilicet Ermenbertus episcopus [g 2Kb] , nostrisque adpresentatus apostolicis aspectibus, obtulit nobis precelse excellentie uestre sagacissimos atque honorabiles regales affatus, quos cum nimio  amplectentes amore, regi regum, in cuius potestate sunt omnia regna mundi, gratias egimus, qui nos de uestra inclyta sospitate letos crebro efficit, eo quod per huius mundi regna, celestia [a 1Kb] magis ambire atque hereditare 468 concedit, per beatum Petrum apostolorum principem de seuitia aduersariorum triumphantes [b 1Kb] .

Reperimus quippe in ipsis regalibus affatibus uestris, ut prelato Ermenberto episcopo pallium sacerdotalibus infulis decoratum ex apostolica auctoritate concederemus, quia ciuitas metropolis in Aquitania uidetur esse patria, que Bituricas nuncupatur, ubi nunc prefatus uenerabilis uir preesse dignoscitur curamque pastoralem deuotus exercere uidetur; quatenus ignorantes si canonice in prouincie  partibus illis iam ordinatus tam a predecessoribus nostris quamque a nobis fuisset, enucleatius eum indagari curauimus, ne usurpationis locus aliquis sacerdotibus in alterius iure concedatur; qui prefatus sanctissimus uir nobis confessus est, ut sub nullius archiepiscopi iurisditione esse uideretur [c 1Kb] .

Quapropter pro nimio uestro regali ex intimo cordis amore, predicto Ermenberto, a nostra apostolica sacratissima sede atque auctoritate, archiepiscopo constituto in metropolitanam ciuitatem que Bituricas cognominatur, sicut dudum mos exstitit, sub iure sancte recordationis [d 1Kb] Ecclesie degenti, usum pallii concessimus fruendi [e 1Kb] ; et ideo quesumus ut per uestrum precelsum regale adminiculum, ministerium sibi commissum digne sibi 469 ualeat et  canonice dispensare, sacerdotali moderamine suscipiente affectum [Lamb., Gent., effectum], ut dum plebs sibi concessa ab insidiatoribus inconuulsa atque intacta permanserit, simulque a uestro regali culmine tuta fuerit, ab ipso clauigero regni celorum beato Petro apostolo dignam mereamini suscipere retributionem, ut una cum excellentissima et spiritali filia  domna regina uestraque precelsa subole, redemptor omnium Deus longo ac prospero senio amplius exaltati regni gubernaculo faciat perfrui, et uitam eternam pariter uobis tribuat possidendam. Incolumem excellentiam uestram gratia superna custodiat.





XXXuIII. 470 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de trabibus maioribus ad ecclesias restaurandas, quas domnus rex ei dare preceperat; et ipsos actores negligentes nichil exinde, sicut eis a dicto rege iniunctum fuerat, fecisse dicit, et de stanno ad ipsam ecclesiam sancti Petri recooperiendam [f 1Kb] .


 ARGUMENTUM---Trabes pro instaurandis ecclesiis Urbis sepe ab se petitas, nondum esse traditas. Rogat ut regius missus adueniat qui et trabes tradi faciat et stanni centenas libras  dari iubeat ab Italie comitibus. Arichim Beneuentanum ducem mouisse arma in Amalphitanos, qui Neapolitanorum, quorum iuris erant, auxiliis plures occiderunt, multis etiam eorum optimatibus captiuis ductis.

Domno [g 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Sepe uestre a Deo protecte regali potentie poscentes direximus, ut pro mercede anime uestre trabes maiores ad ecclesias Dei restaurandas per uestrum regale presidium emittere iuberetis, et nullum  ab illis quibus preceptum est suscepimus effectum, quatenus et ipse ecclesie in quibus nobis trabes maiores necessarie sunt, ex parte ruerunt et alias ruere conspicimus, et ipsas trabes prestolantes, quid agemus nescimus et pro hoc in magna tristitia degentes existimus [h 1Kb] . 471 Quapropter obnixe uestram triumphatorissimam excellentiam poscentes  quesumus ut nulla deinceps eueniat mora, sed per uestrum a Deo protectum regale dispositum nobis ipsas trabes maiores celerius emittere precipiatis, ut nullo modo quemlibet neglectum ponere audeant, quia confidentes prorsus existimus, quante Dei ecclesie ex ipsis trabibus restaurate fuerint, in uestrum sempiternum memoriale, seu domne regine uestreque nobilissime subolis restaurantur; quapropter poscimus ut uestrum proprium idoneum missum dirigere iubeatis, qui ipsos actores qui pro iam dictis trabibus neglectum ponere ausi sunt, distringere debeat, ut ipse nobis eas tradere per uestrum dispositum studeat, ut exinde magnam, ut fati sumus, recipere ualeatis mercedem.

Porro et hoc uestre regali potentie innotescimus,  quia Arichis Beneuentanus dux, iustitias de hominibus suis querens, exercitum duxit super Amalfitanos ducatus Neapolitani, et undique eos circumuallans incendit omnes possessiones eorum atque habitacula foris posita; quo audito, Neapolitani direxerunt in adiutorium ipsorum plures homines uincentes eos, interfecerunt plurimam multitudinem ducatus Beneuentani. Unde cum ceteros plures, tum optimates captiuos apud se habent; quod in his uero partibus actum est, uobis enucleatius enuntiare festinauimus [a 2Kb] .

472 Simili modo et hoc recordari credimus uestram a Deo promotam precellentiam, qualiter pro amore beati Petri clauigeri regni celorum et eiusdem Ecclesie restaurationis, pro ipsius aule tecto  uestra excellentia nobis est pollicita dirigere stanni libras mille. Simili modo et Itherius uester fidelissimus per uestrum eximium dispositum similiter alias  mille libras dirigere promisit, pro quo poscentes petitus uestram regalem precellentiam, ut ipsum stannum nobis per uestrum bonum dispositum dirigere iubeatis, quia ipsa ecclesia fautoris uestri beati Petri, tempore uerno ab aquis nimis inualuit, et unde eius aule tectum restauremus minime habemus. Sed obnixe petimus ut per comites uestros qui in Italia sunt actores, ipsum iam dictum stannum dirigere iubeatis, per unumquemque comitem [b 1Kb] libras centum, ut dignam pro hoc ab ipso Dei apostolo retributionem suscipere mereamini. Incolumem excellentiam uestram gratia superna custodiat.





LXXXIX. 473 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones seu benedictiones, pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas ciuitates cum suburbana [Lamb., suburbanis] earum ei contradere debuissent [c 1Kb] .



ARGUMENTUM.---Carolo suis orationibus se commendanti reponit, se iugiter id prestare non solum pro eo, sed pro eius parentibus, et coniuge Ildegarde uita functis. Gratias agit pro cruce missa: oratque ut missos dirigat, qui fines Populonienses et Rosellenses haud dum traditos integros uindicent sancte sedi; simulque integras tradant ducatus Beneuentani ciuitates, iuxta eius donationem nuperrime factam.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum  atque patricio Romanorum, Adrianus papa [e 2Kb] .

Precellentissimos atque nitidissimos Deo dicate regalis precelse scientie uestre mellifluos suscepimus  uersos, quos reserantes atque singillatim relegentes, eorum 474 robur cum nimio amplectimur amore [a 1Kb] , et procul dubio uestra credere dignetur regalis potestas, quia omnino sicut per eos innotuistis, a nobis in omnibus perficietur, testem enim inuoco Deum cui seruio in spiritu meo, quod sine intermissione die noctuque semper memoriam uestri facio in orationibus meis obsecrans, tam pro uestra in triumphis regali uictoria et perpetua stabilitate, quamque pro sancte memorie genitoribus uestris, simul coniuge uestra domna Hiltibranda [Grets., Hiltegarda] regina, filia et spiritali commatre nostra, et nempe eorum memoriale non derelinquetur in eternum [b 1Kb] .

Crucem quam nobis misistis in sanctam nostram  ecclesiam recondentes, uestra memoria in eternum in ea manebit [c 1Kb] . De sospitate enim nostra quam uestra regalis cupit audire clementia, omnia erga nos, Deo fauente, prospera existunt, quia et nos de uestra regali salute atque uictoriis certo audire desideramus, quoniam uestra salus nostra est, et hoc magnopere poscimus; et sicut per anteriores nostras syllabas uestram poscimus regalem potentiam, ita perficere dignetur, uti denuo eos missos suos dirigere iubeat, qui nobis contradere debeant fines Popolonienses seu Rosellenses, sicut 475 ex antiquitus fuerunt [d 2Kb] . Nam ex parte nobis ex ipsis finibus non tradiderunt; sed quesumus ut uestre regalis oblationis donatio fine tenus maneat inconuulsa; presertim et partibus ducatus Beneuentani idoneos dirigere dignetur missos,  qui nobis secundum uestram donationem ipsas ciuitates sub integritate tradere, in omnibus ualeant [e 1Kb] ,  ut ex hoc potissimam remunerationem una cum spiritali filia nostra domna regina, uestraque precellentissima prole ab ipso regni celorum clauigero beato Petro apostolo, suscipere mereamini. Incolumem excellentiam uestram gratia superna custodiat.





XC. 476 ITEM EPISTOLA EIUSDEM PAPAE, AD DOMNUM CAROLUM In qua continentur de aduentu Adalchisi partibus Calabrie, et ut Grimualdum in Beneuento ducem not constitueret, et de ciuitatibus Beneuentanis, et Rosellis, et Populonio [f 1Kb] .


ARGUMENTUM.---Rorone et Bettone regiis missis sciscitatum uenientibus num Athalgisus Desiderii filius in Italiam uenisset, se nuper que audierat continuo indicasse Carolo per Aruinum comitem degere illum  scilicet in Calabria prope fines Beneuentanos: ita sibi nuntiari Caieta et ex Pentapoli, litterasque utrinque acceptas adnectere. Sibi haud expediens uideri Grimoaldum patri succedere; Beneuentanos, nisi steterint promissis, milite ad id cogendos. Nisi mittat exercitum a Kalendis Maii ad Septembrem, fieri posse ut Athalgisus cum Grecis aliqua moliatur in ipsum Carolum et sanctam sedem. Statim atque Grimoaldus peruenerit in Beneuentanum ducatum, matrem eius Adelbergam cum filiabus, obtentu orationis in Garganum, inde Tarentum abituram, ubi suos thesauros habebat. Orat ut suos missos redire prohibeat ante traditas Campanie ciuitates integras, finesque pari modo integros Populonii et Rosellarum. Sicut enim in Tuscia Suanam et ceteras ciuitates cum territoriis suis sancta sedes possidebat, ita equum esse ut Campanie ciuitates integras cum suis territoriis possideret.

Domno [g 1Kb] excellentissimo filio nostroque spiritali  compatri Carolo, regi Francorum et Langobardorum atque patricio Romanorum, Adrianus papa.

 uenientes ad nos fidelissimi missi uestri, scilicet Roro capellanus, seu Betto, post uestram optabilem regalem sospitatem annuntiatam, sciscitati sunt a nobis de nefandissimo Athalgiso filio Desiderii tyranni regis, si ita fuisset quod, Deo sibi contrario, in partibus Italie uenisset. Nos uero nuper quod de ipso Athalgiso audiuimus, per fidelissimum missum uestrum Aruinum comitem uobis intimare non 477 omisimus, quia pro uestra regali uictoria, Deo auspice, retractantes, nullum neglectum ex omni parte ponimus, uestre prefulgide excellentie indicantes, ut, Domino opitulante atque beato Petro apostolorum principe comitante, precipua uestra regalis prouidentia prudentissime suam nostramque salutem procuret. Sic enim de  iam dicto nequissimo Athalgiso nobis nuntiatum est, quia in ueritate, Deo sibi contrario, cum missis imperatoris in partibus scilicet Calabrie residet, iuxta confinium ducatus Beneuentani, ut de eius inualido aduentu Campulus episcopus ciuitatis Caietane per suas nobis significauit syllabas, similiter et de Pentapoli pro eiusdem Athalgisi arrogantia nobis in scriptis intimauerunt, quatenus ob nimium uestrum amorem infra alios misimus apices, tam Caieta quamque Pentapoli series nobis destinatas; nempe quidem scimus quia ipse iniquus et perfidus Adalgisus pro nulla alia causa in istis declinauit partibus, nisi tantummodo pro uestra nostraque contrarietate. Unde oportet ut firmissima uestra sacra partibus Beneuentanis emittere [a 1Kb] uestra precelsa regalis excellentia  nitatur, ut undique per uestrum regale adminiculum imperturbati pariter maneamus [b 2Kb] .

Nos uero hec omnia considerantes, dilectissime nimisque amantissime, atque a Deo protecte prerectissime fili, nobis sic aptum esse uidetur, ut siue uoluntatem uestram fecerint ipsi Beneuentani, non ullo modo expedit Grimualdum, filium Arichisi, Beneuentum 478 dirigere [c 1Kb] . uerumtamen sicut uobis ad omnipotenti Deo nostro prudentissima sapientia concessa est, ita sagaciter pro huiusmodi re pertractare  atque congrue disponere iubeatis, ut ea que uobis nobisque expedibilia fuerint ad perfectum salubriter ueniant, ut non in quolibet labore pariter eueniamus, sed si ipsi sepius dicti Beneuentani minime uestram regalem adimpleuerunt uoluntatem, sicut uobis polliciti sunt, statim ibidem taliter exercitus emittere studeatis, ut ad profectum sancte nostre Ecclesie, uestreque regalis perueniant excellentie, et sic illis partibus disponatur, ut inimicus locum nocendi non inueniat, sed semper uestra in triumphis exsultet in Domino regalis uictoria [d 1Kb] .

Enimuero una cum fidelissimis missis uestris pertractantes considerantesque ut si minime ipsi Beneuentani adimplere uoluerint regalem uestram uoluntatem ad Kalendas Maias, uester robustissimus exercitus  in confinio preparatus super ipsos irruere Beneuentanos inueniretur; et demum pariter penetrantes, in his confirmari, propter estiui temporis egritudinem, non audebimus, et iterum si super eos a Kalendis Maiis usque in Septembrem mensem exercitus non uenerint, dubium nobis esse uidetur ut forte, Deo sibi contrario, predictus nefandissimus Adalgisus per insidias Grecorum non aliquam nobis uobisque conturbationem facere moliatur, quia iam dicti missi Grecorum cum eo esse noscuntur et alii in Neapoli residere uidentur. Sed hec existimantes in uestro robustissimo atque a Deo protecto regali arbitrio emisimus pertractanda, 479 ut qualiter uobis placuerit disponere celeriter dignetur, nobis intimando per suos regales affatus suam nostramque  securitatis salutem [e 1Kb] .

Quapropter nimis poscentes, quesumus uestram prerectissimam excellentiam, ut nullo modo pro causa Grimualdi filii Arichisi credere plus cuiquam iubeatis quam nobis. Nam pro certo sciatis quia si ipsum Grimualdum in Beneuentum miseritis, Italiam sine conturbatione habere minime potestis, eo quod Leo episcopus secreta nobis sic fatus est, quia, Adalberga relicta, Arighis, tale habet consilium ut dum ipse Grimualdus filius eius Beneuentanos fines introierit,  ingeniose cupit duas filias suas secum deferre, et quasi orationis causa, sanctum Angelum in Garganum pergere, et deinde in Tarantum, ubi et thesauros suos reconditos habet, quia tantum octoginta millia distat a sancto Angelo usque Tarantum [a 1Kb] ; sed in hoc minime uestra a Deo promota excellentia considerare debeat, quod pro nostra auiditate ipsas ciuitates adquirendum, quas beato Petro apostolo et nobis condonastis, talia uobis insinuare studuimus, sed pro magna securitate sancte Dei catholice et apostolice Romane Ecclesie, atque uestre precelse regalis exaltationis uictoria, ea que audiuimus et agnoscere potuimus, uestris regalibus auribus insinuare nullo modo negleximus. uestra quoque regalis excellentia, qualiter ei placuerit et aptum prospexerit,  in omnibus his disponere prouideat. Quapropter magnopere poscentes uestram clementissimam regalem beneuolentiam, quesumus, ut pro amore fautoris uestri beati Petri clauigeri 480 regni celorum, nostraque in Christo spiritali paterna dilectione clariter atque specialiter per uestros regales honorabiles apices missis uestris dirigere dignemini, ut nullo modo ad uos remeare audeant, nisi prius sub integritate ciuitates in partibus Beneuentanis, sicut eas per uestram sacram oblationem beato Petro apostolo et nobis contulistis, in omnibus contradere ualeant, et iustitias de Populonio et Rosellis nobis facere sub integritate studeant [b 1Kb] . Quia sunt alii ex missis uestris qui contemnere moliuntur et fedare uestram sacram oblatione; sed sicut in  partibus Tuscie ciuitates, id est, Suanam, Tuscanam, Biternum, et Balneum Regis, ceterasque ciuitates cum finibus et territoriis eorum [c 1Kb] beato Petro offerentes condonastis, ita in eo modo ciuitates in partibus Beneuentanis contradere nobis protinus faciatis, ut dum missi uestri uestros susceperint regales firmissimos affatus, sine qualibet interposita dilatione, nobis eas contradere sub integritate ualeant, ut nullus sit qui possit exstinguere uestrum illibatum sacrificium, sed hoc lucri potissimum premium acquirentes digne mereamini una cum spiritali nostra filia domna regina, uestraque nobilissima subole in  ethereis sine fine regnare arcibus. Incolumem excellentiam uestram gratia superna custodiat.





XCI. 481 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de missis Grecorum cum [d 9Kb] diucitin, id est, dispositore Sicilie, post reuersionem Attonis diaconi, missi domni regis a Beneuento, cum relicta Arichisi ducis conciliati [Lamb., consiliati] sunt, qualiter ducatum Beneuentanum a potestate predicti regis per insidias subtrahere potuissent [e 1Kb] .


ARGUMENTUM.---uenientes regii missi Atto diaconus et Goteramnus ostiarius, postmodo Maginarius abbas et Ioseph diaconus regiam uoluntatem nuntiant pontifici, eius nempe consilio agenda omnia  esse. Censet igitur pontifex ut nunquam inuicem separentur: premittit priores duos uersus ducatum Beneuenti, ita ut in ualue oppido exspectent reliquos Rome manentes et Liuthericum quintum missum. Ii consilii immemores Beneuentum, haud exspectatis sociis, inde Salernum ad Adelbergam uiduam processerunt. Tres reliqui Beneuentum euntes ibi audiunt Salerni agitari consilia aduersus Carolum et sanctam sedem; mox Goteramno superueniente, una cum isto aufugiunt ualuam in finibus Spoletani ducatus, ubi iussa regia prestolantur. Atto pre metu ad aram in ecclesia Salerni confugit, quem Beneuentani ficte mitigant, eique ad Carolum litteras dant fidelitatis plenas. Hec omnia pontifex Carolo. Deinde addit quod Capuani quidam recens subiecti apostolice sedi Romam uenientes nuntiarunt, post Attonis discessum missos Grecos cum dispositore Sicilie die 20 Ianuarii Salernum ad Adelbergam se contulisse; inde Neapolim  deductos, magnoque cum honore susceptos, cum Stephano episcopo et Neapolitanis consilia agitare. Beneuentanos uideri erupturos estiuo tempore. Rogat ut eos preueniat, ne simul deficiant et ciuitates sancte sedi donatas inuadant.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 1Kb] .

Meminit uestra a Deo promota 482 regalis excellentia, qualiter ad nos emisit fidelissimos missos, scilicet Attonem religiosum diaconum, et Goteramnum magnificum ostiarium, et post tergum eorum ad nos uenerunt, uidelicet, Maginarius religiosus  abbas et religiosus Ioseph diaconus [a 2Kb] , qui nobis fideliter intimauerunt ea que illis iniuncta habuit uestra prerectissima regalis potestas, ut secundum nostrum apostolicum consilium, in partibus Beneuentanis, ita peragerent; qui in nostri presentia residentes prenominati quatuor missi, id est, Maginarius religiosus abbas, Atto, et Ioseph religiosi diaconi, atque Goteramnus magnificus ostiarius, dum adhuc minime coniunxisset nostris apostolicis obtutibus Luthericus, qui cum prefato Maginario, seu Ioseph, ad nos missus fuit, tale illis prebuimus consilium, ut nullo modo se alter ab altero separaret, sed preeuntes Atto et Gotteramnus, in oppido ualue ibidem exspectarent tam Maginarium et Ioseph quam Liudericum, quem socii eius apud nos morantes  exspectabant [b 1Kb] , qui precedentes, scilicet Atto cum 483 Gotteramno, nullo modo nostris accommodauerunt consiliis; sed relinquentes penitus Maginarium seu Ioseph et Liudericum, abierunt singulariter Beneuento; unde post tergum eorum euntes Maginarius cum Ioseph et Liuderico in Beneuento, iam Attonem et Goteramnum nullo modo inuenire ualuerunt, eo quod in Salernum perrexerant ad Albergam relictam Arichis ducis; ubi dum Maginarius cum sociis suis a fidelibus uestris audissent, sicut  nobis ipsi intimauerunt, eo quod infideliter agerent tam relicta predicti Archisi ducis quamque ceteri Beneuentani, erga uestram regalem excellentiam atque nostrum apostolatum iniqua atque aduersa tractare non desinunt, fugam arripientes Maginarius cum Ioseph et Liuderico, una cum Gotteramno qui ad eos alloquendum uenerat a Salerno, introierunt in finibus ducatus Spoletini in prefato oppido ualue, et ibidem morantur usque ad uestrum regalem in triumphis dispositum. Atto uero audiens, ut fertur, fugiens intus in ecclesiam Salerni pre timore, eiusdem ecclesie altare tenuit. Ipsi autem Beneuentani suadentes, ut reor, et simulanter eum mitigauerunt, et uestrum clericum ficte miserunt, se ipsos fideles in omnibus commendantes [c 1Kb] .

 Et ob nimium suauemque amorem quem erga uestrum inuictissimum gerimus regnum, nullo modo ualemus pretermittere, liquidius de omni causa uobis insinuare; uenientes quippe ad nos de Capua quam beato Petro apostolorum principi pro mercede anime 484 uestre atque sempiterna memoria, cum ceteris ciuitatibus obtulistis, uidelicet Gregorius presbyter, Saductus, Pergulfus, Audemundus, Haimo, Landemarus, Warnefridus, Sigulfus, Audualdus, et Corbulus [d 3Kb] , intimauerunt nobis quod dum Atto diaconus  ad uestram reuersus est excellentiam, statim missi Grecorum, duo spatharii imperatoris, cum diucitin [Grets., diecete], qui Latine dispositor Sicilie dicitur, in Lucanie Acropoli descendentes, terreno itinere Salernum ad relictam Arigisi ducis peragrantes, tertio decimo Kalend. Februar. peruenerunt, qui ibidem cum ipsis tres dies consiliantes Beneuentani, post tertium diem usque Neapolim deduxerunt; Neapolitani uero cum magno obsequio cum signis et imaginibus eos suscipientes, Neapolim ingressi sunt, pariter et usque hactenus cum ipsis Neapolitanis atque Stephano episcopo eiusdem Neapolitane ecclesie pertractantes existunt [a 2Kb] .

485 Sed uestra a Deo promota prerectissima regalis excellentia, a Deo inspirata, taliter pertractare  debet, ut suam et nostram in omnibus securitatem procuret et nullius hominis inanes fabulas attendat; neque muneribus suadere quispiam eam ualeat, sed tantummodo pro exaltatione spiritalis matris sue sancte nostre catholice et apostolice Romane Ecclesie, sueque regalis excellentie et nostre decertare nitatur, quia, ut arbitramur, ipsi Beneuentani istud tempus uernum transire patientur, ut estiuo tempore, Deo illis contrario, uobis in periurii reatum incurrant [b 1Kb] . Sed uestra regalis potentia sic illis in triumphis preire satagat, ut et illorum proteruiam procul dubio imminentem sub pedibus suis conculcet, et sua exaltatio in toto profametur mundo, tam de sua prudentissima regali uictoria quamque de sacratissima oblatione, quam in partibus ipsis Beneuentanis  beato Petro fautori suo, puro corde, ob nimium amorem atque sempiternam memoriam condonauit [c 1Kb] , ut dum ipse clauiger regni celorum beatus Petrus apostolus, fautor et protector uester, in integro uestram susceperit sacram donationis oblationem,  digne ualeamus in eius alma confessione tam pro uobis quamque spiritali filia nostra domna regina uestraque nobilissima subole fundere preces, ut per multorum annorum curricula in hoc mundo regni gubernacula fruentes in ethereis arcibus sine fine regnare mereamini. Incolumem excellentiam uestram gratia superna custodiat.





XCII. 486 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de Arachiso duce Beneuentano, qui [Lamb., quia] postquam rex Carolus a Capuana urbe reuertisset, predictus Arigisus, Deo sibi contrario, apud imperatorem missos suos direxerat, petens auxilium et honorem patriciatus, cupiens fidem, quam pollicitus fuerat, irritam facere, promittens se tam in tonsura quam in uestibus usu Grecorum perfrui [d 1Kb] .



ARGUMENTUM.---Nuntiata sibi per Carolum uictoria de Baioariis letatur. Inde pergit res Beneuentanas enarrare, Capuanos in precedenti memoratos exhibuisse fidelitatis sacramentum ante confessionem sancti Petri. Postmodo Gregorium ex iis unum secreto sibi nuntiasse, quod preterito anno post Caroli discessum Capua Arichis per suos missos ab imperatore petierat patriciatum et ducatum Neapolitanum; nec non ut mitteret Athalgisum cognatum suum cum auxiliis. Imperatorem misisse duos spatharios qui patriciatum conferrent, et direxisse Athalgisum Taruisium aut Rauennam. Deum consilia eorum dissipasse, nam uenientes Arichim esse mortuum inuenerunt. Beneuentanos tum Grecos noluisse Salerni accipere, quia Atto illic erat; hoc abeunte, Grecos receptos, et cum  Adelberga tridui consilia agitasse; nil uidelicet tunc agendum, quoad Grimoaldus adueniret, quem ducem sibi dari a Carolo per Attonem petierant; eo adueniente factum iri, que Arichis non potuit; interim Neapoli eos degere oportere. Hinc eos nuntiasse imperatori mortem Arichis, quid facto opus esset audituros. Quatuor regios missos Spoletum  aufugisse, quod Neapolitanorum, Surrentinorum, et Amalphitanorum coniurationem cum Beneuentanis in eorum necem deprehenderunt.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareos suauissimosque precelsos regales apices uestros cum nimio cordis suscepimus amore, 487 quos reserantes reperientesque uestram regalem sospitatem, simul et spiritalis filie nostre domne regine uestreque nobilissime prolis salutis prosperitatem, magnas omnipotenti Deo retulimus grates, qui uobis per intercessiones beati Petri apostoli fautoris uestri, nobis uelut immeritis iugiter pro uobis exorantibus, indesinenter uictorias ubique  tribuit, et omnia circa uos salubriter disponit, tam marcas quamque confinia, magis quippe de subiectione Baiuariorum, sicut nempe prediximus et optauimus, ita et prestolantes audiuimus de uestra precelsa regali in triumphis uictoria [b 1Kb] .

Nempe quidem meminisse credimus, qualiter uobis per anteriores nostras apostolicas emisimus syllabas de Capuanis qui ad nos uenerunt per uestrum regale adminiculum, quatenus dum ipsas nostras uobis emisissemus syllabas, post aliquantos dies prefatos Capuanos in confessione protectoris uestri beati Petri apostolorum principis iurare fecimus, in fide eiusdem Dei apostoli et nostra atque uestre regalis  potentie, et post actum sacramentum unus ex ipsis Capuanis, Gregorius presbyter, nobis petiit secreta loqui, asserens: quia nullo modo iam quidpiam celare possum, tale uobis prebens sacramentum; et dum a nobis enucleatius sciscitatus fuisset, retulit nobis dicens quia dum domnus Carolus, magnus rex, preterito anno a Capuana urbe reuersus fuisset [c 3Kb] , Arichis dux suus ad imperatorem, Deo sibi contrario, 488 emisit missos, petens auxilium et honorem patriciatus una cum ducatu Neapolitano sub integritate, simul et suum cognatum Athalgisum cum manu ualida in adiutorium sibi dirigi, promittens ei tam in tonsura quam in uestibus usu Grecorum perfrui sub eiusdem imperatoris ditione [d 1Kb] .

Hec audiens autem imperator emisit illi suos legatos,  scilicet spatarios duos in ditionem Sicilie ad patricium eum constituendum ferentes secum uestes auro textas, simul et spatam, uel pectinem, et forcipes, sicut illi predictus Arichisus indui et tonderi pollicitus fuerat [e 1Kb] , petentes Ramualdum eiusdem Archisi filium in obsidiatum [f 1Kb] ; de Athalchio uero cognito [Lamb., cognato], emisit ei dicens: quia nunc illum non dirigimus quem apud illum nunc dirigimus, sed eum dirigimus cum exercitu in Teruisio, aut Rauenna [g 1Kb] ; 489 qui uenientes, Dei nutu, per suffragia apostolorum, malignantium consilia dissipata repererunt, eo quod Arichisum ducem, uel ipsius filium Waldonem, defunctum inuenerunt [h 2Kb] ; et dum  ibidem Salerno Atto fidelissimus uester missus fuisset, Beneuentani ipsos Grecos minime recipere uoluerunt, sed post reuersionem predicti Attonis diaconi, tunc eos terreno itinere a finibus Grecorum deferentes Salerno receperunt, et cum Athalberga, relicta Arichis, seu optimatibus Beneuentanis, tribus diebus persistentes conciliati [Lamb., consiliati] sunt, [a 1Kb] suadentes ipsi Beneuentani predictis missis Grecorum dicentes: quia nos ad regem Carolum emisimus missos nostros, petentes ab eo Grimualdum ducem nostrum recipere [b 1Kb] . Insuper et per Attonem diaconum, ipso nobis pollicente, rogam emisimus [c 2Kb] , ut penitus eum ducem consequenter susciperemus; sed propter hoc morari uos Neapoli conuenit, dum usque ipsum Grimualdum recipere possimus ducem;  et quod genitor eius Arigisus minime ualuit adimplere, Grimualdus eius filius, dum 490 culmen genitoris sui adeptus fuerit, prorsus imperialem uoluntatem cum omni ditione sicut cum suo constitit genitore, in omnibus adimpleat, pariter nobis promissa explentibus [d 1Kb] . Quapropter terreno itinere usque  Neapolim eos cum magno deduxerunt honore, qui Neapolitani ipsos Grecos cum bandis et signis suscipientes ibidem degentes predicte rei prestolantes aduentum, non desinunt cum Stephano episcopo et Constantino, ciuibus Neapolitanis [e 2Kb] , aduersa perpetrantes tractare, mittentes ipsi Greci ad imperatorem de obitu Arichisi filiique eius denuntiantes; et ab eo exspectant consilium quid agere debeant [f 1Kb] .

491 Sed in his omnibus, excellentissime et a Deo protecte fili, solertissima regalis potentia uestra nitatur pertractare tam pro exaltatione spiritalis matris uestre sancte Romane Ecclesie nostraque salute, quamque, Domino protegente beatoque Petro clauigero regni celorum presidiante, pro uestri inuictissimi regni in triumphis securitate [g 1Kb] .

 Porro et hoc sicuti per se Gregorius presbyter Capuanus nobis innotuit de fidelissimis missis uestris, scilicet Magenario religioso abbate, seu Ioseph, et Liuderico comite, atque Gotteranno hostiario [Lamb., ostiario], quia Beneuento reuersi Spoletum, ideo exinde fugerunt, eo quod tale consilium Beneuentani  cum Neapolitanis et Surrentinis, atque Amalfitanis habuerunt, ut foris ciuitate Salernitana iuxta mare uestros missos applicare facerent, et nocte repentino cursu super eos ruentes Beneuentani pariter cum Neapolitanis illos interficerent, et postmodum proferrent, quia Neapolitani, quasi super ipsos Beneuentanos uenientes, existimantes sese Beneuentanos, eos clam occiderent, et prefati missi uestri hec cognoscentes coacti fugam arripuerunt, uestram conquerentes regalem illusionem, quod si ipsi missi uestri [a 1Kb] Salerno Neapolitani cum Amalfitanis et Surrentinis armati ibi absconsi fuerunt, ut irruerent cum Beneuentanis super ipsos missos uestros, ut [Teng., et] occiderent, quod nempe certi facti sumus omnia eorum nequam consilia ad nichilum rediguntur,  eo quod talem amplissimam fidem atque ex intimo corde dilectionis amorem erga beatum Petrum principem apostolorum et nos uestram regalem potentiam omnino habere agnoscimus [b 1Kb] ; et idcirco omnia uobis, sicut ipsum Dei apostolum 492 die noctuque petimus, suggerentes subiiciuntur et uestris prefulgidis regalibus plantis substernuntur.

De nostra uero sospitate, ut inquirendam direxistis, Domino coopitulante, uestram omnino agnoscentes salutem ualentes pro uobis non desinimus fundere preces, ut in hoc mundo regni gubernacula multorum curriculo fruentes annorum, et in ethereis arcibus una cum domna regina, uestraque nobilissima subole, sine fine regnare mereamini. Incolumem excellentiam uestram gratia superna custodiat.





XCIII. 493 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones, et de Rosellis et Populonio, et de ciuitatibus Beneuentanis, uel de insidiis Grecorum [c 1Kb] .



ARGUMENTUM.---Binis litteris, quarum priores comes Aruinus, alteras Roro et Betto missi regii attulerant, Carolus respondit gratias agens pontifici de prudenti consilio. Hic autem reponit, idcirco se auersatum esse Grimoaldi successionem, ut regi, sibi, et sancte sedi consuleret. Que Neapolitanus  et Caietanus episcopi sibi nuntiarant de Athalgisi machinationibus, eum uisurum in annexis utriusque epistolis. Gratias agit quod Aruino et sociis mandarit tradendas Campanie ciuitates, finesque Populonii, et Rosellarum: sibi autem non esse tradita, nisi episcopia, monasteria et curtes publicas, cum clauibus ciuitatum sine hominibus; se uelle ut Tuscie ciuitates, ita et Campanas omnino administrare. Grimoaldum iactare, se uti gratia regis subditosque habiturum quos uoluerit, idque Capue coram regiis missis, quare Greci Neapoli degentes insultabant sancte sedi. Rogat ne Grimoaldum preferat sancto Petro. A suis missis quos una cum regiis mittit plura auditurum.

Domno [d 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Nectareas nimisque mellifluas regalis excellentie  uestre suscepimus syllabas, in quibus agnoscentes uestre sinceritatis salutem, et spiritalis filie nostre domne regine uestreque precelse prolis, et quod in finibus uestris, Christo propitio, omnia prospera esse cernuntur, magnas omnipotenti Deo retulimus grates, qui nos de uestro regali triumpho crebro letos efficit [e 1Kb] .

494 De apostolicis uero syllabis nostris quas uobis emisimus, primum quidem per Aruinum comitem, postmodum uero per sororem [Lamb., Roronem] et Bectonem directas, et in uestris regalibus apicibus reperimus nobis exinde grates referri [f 1Kb] ; prorsus nobis uestra regalis excellentia credere uelit, quia nunquam uoluimus ut Grimualdus, filius Arichis, in  Beneuentum remeasset [Lamb., add. nullum alium ob finem]; nisi propter inimicorum uestrorum atque nostrorum machinationes atque insidias, sed uerum etiam, sicut uestra promisit nobis regalis excellentia, pro exaltatione atque defensione sancte Dei Ecclesie et pro uestro nostroque profectu, quod uos, Domino opitulante et beato Petro Apostolorum principe comitante, omnimodis illis creditis cum summa uirtute agere, procul dubio in his credimus, qui opus quod cepistis pro exaltatione spiritalis matris uestre sancte Romane Ecclesie finetenus perficietis; et magis magisque per uestra laboriosa certamina exaltata  manebit, quia pro huiusmodi uestrum regale nomen in libro eterne uite ascriptum est [a 1Kb] .

Illud autem quod nobis uestra intimauit excellentia, ut quidquid de istis partibus compertum habuerimus, sub celeritate omnia uestre regali excellentie significare niteremur, emisit nobis Stephanus, Neapolitanus episcopus, per suos apices diaconia [Grets., diaconiam] iuris sancte nostre Ecclesie sibi concedi, in quibus embolum posuit, 495 significans nobis de nefando Adalgiso, filio proterui Desiderii, et de insidiis Grecorum. Simili modo et Campulus, episcopus Caietanus, per suas series ea ipsa nobis intimauit, quatenus pro nimio uestro amore idem embolum atque epistolam infra posuimus; sed taliter uestra precellentia commendare atque disponere  iubeat, ut exercitus a uobis demandati, ut nobis  direxistis, preparati existant, et ubi nobis necesse fuerit celeriter occurrere satagant [b 5Kb]

496 Reperimus etiam in ipsis uestris apicibus embolum de ciuitatibus in partibus Beneuentanis, quas beato Petro apostolo et nobis deuota obtulistis mente de Rosellis, et de Populonio, Aruino duci iussistis, qualiter cum ceteris fidelibus uestris missis [c 1Kb] , ita omnia complere debeat, sicut Deo placeat et beato Petro apostolo, et nos propterea in his pro uestra beneuola excellentia non desinimus diuinam exorare clementiam. Sed quid missis uestris contigit, uestra noluerunt adimplere de huiusmodi iussa, neque de Rosellis et Populonio, neque partibus Beneuentanis [d 1Kb] . Unde Crescentem et Adrianum duces cum fidelissimis missis uestris in partibus  Beneuentanis direximus, uestra regalia suscipientes  uota, sed nulla alia illis tradere uoluerunt, nisi episcopia, monasteria, et curtes publicas, simul claues de ciuitatibus sine hominibus, et ipsi homines in eorum potestate intreuntes et exeuntes manent, et quomodo nos sine hominibus ciuitates illas habere potuerimus, si habitatores earum aduersus eas machinarentur? Nos quippe in eorum libertate permanentes, sicut ceteras ciuitates in partibus Tuscie donis uestris regere et gubernare eos cupimus omnem eorum habentes legem [a 1Kb] .

Unde petimus uestram excellentiam, ut nullus hominum sit qui uestra sacra uota impedire ualeat, et ne meliorem faciatis Grimualdum 497 filium Aragisi quam fautorem uestrum beatum Petrum clauigerum regni celorum, eo quod ipse Grimualdus  in Capua presentibus missis uestris laudabat se dicens: quia dominus rex precepit, ut qui uoluerit homo meus esse, tam magnus quam minor, sine dubio est tam meus quam uel cuius uoluerit [b 1Kb] ; que, ut nostris euenit auribus, optimates Grecorum in Neapoli sedentes, insultantes fremebant dicentes: Deo gratias, quia eorum promissa ad nichilum sunt redacta, sed eorum cachinnos nos et subsannationes pro nichilo reputamus, quamuis ipsi Greci referebant, quia missi apostolici iam duabus uicibus sine effectu reuersi sunt [c 1Kb] . Ecce enim huiusmodi remittimus in seruitio beati Petri apostoli, cum uestris fidelissimis missis, nostros [Lamb., et nostris] qui uobis omnia liquidius suggerere debeant, et quesumus ut taliter eos pro hac causa disponere iubeatis,  ut fautor uester beatus Petrus apostolus, secundum uestram sacram oblationem, suscipiat effectum [d 1Kb] , ut hic et in futuro una cum domna  regina uestraque nobilissima prole existat retributor. Incolumem excellentiam uestram gratia superna custodiat





XCIu.


498 [e 1Kb] ARGUMENTUM.---Per Hermembertum presbyterum se accepisse commemoratorium de electione archiepiscopi Rauennatis, Leonis uidelicet electioni adfuisse Hucbertum missum regium pro honore patriciatus. Reponit Sergio mortuo, inuasisse eam sedem Michelium Desiderii ope, Hucbertum aliis de causis Rome tum existentem eo missum fuisse ab Stephano, ut regia pollens auctoritate, transgressorem illum canonum deiiceret ac Romam duceret. Ad electiones Ioannis et Gratiosi nec Pippinum, neque eum legasse ullum missum. Canonice ibi semper factam electionem auctoritate apostolica, uti et nunc in Gratiosi successore. Neminem  unum sollicitiorem esse honoris patriciatus quam se; monet, ne iniquis adhibeat fidem.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 2Kb] .

Directus a uestra insigni regali precellentia, uidelicet Ermenbertus religiosus presbyter, inter responsionis sue uerba obtulit nobis commemoratorium [h 1Kb] , ut asserebat, uestre excellentie exaratum, scilicet de electione episcoporum Rauennatis Ecclesie, quia quando Sergius archiepiscopus obiit, in electione Leonis archiepiscopi fuerunt missi uestri Hucbaldus uel pares sui. In hoc enim omnino ualde uestram excellentiam meminisse credimus, quia quando predictus  Sergius archiepiscopus 499 obiit, per suam arrogantiam Michelius presumptor inuadere ausus fuit ecclesiam Rauennatem, et per auxilium Desiderii  seuissimi regis ipsam enormiter inuadens ecclesiam diu detinebat, et a suo proprio rectore destituta atque uiduata manebat; tunc ad decessorem nostrum sancte recordationis domnum Stephanum papam predictus Hucbaldus a uestra directus regali excellentia pro ceteris causis, ab eodem prefato domno Stephano papa, per uestrum a Deo roboratum regale adminiculum, Rauennam missus est, ut eumdem prefatum Michelium inuasorem ex ipsa Rauennate ecclesia expelleret, et huc Romam, tanquam transgressorem sacrorum canonum, deferret [a 1Kb] ; nam nos nullo modo meminimus, neque a depredecessoribus nostris sanctis pontificibus, neque a sancte recordationis precellentissimo genitore uestro domno Pippino magno rege, neque a uestra in triumphis regali  uictoria missum ad electionem Rauenne directum esse, tam in electione Ioannis archiepiscopi, quam in electione Gratiosi archiepiscopi eiusdem [Lamb. add. sedis], [b 2Kb] sed dum de hac luce contigisset migrare archiepiscopum ciuitatis Rauennatium, olitaria traditione clerus et plebes consistens sedis apostolice petebant immutilatam doctrinam quatenus una concordia, una eademque uoluntate, unoque consilio conglobati, apostolicam suscipientes admonitionem, 500 talem sibi eligerent pastorem, qui nec a sacris canonibus respueretur, nec ullo extra capitulo possit obsistere: qui cum iucunditate decreti omnium manuum [Lamb., manibus] subscriptione roborati ad nostram apostolicam sedem occurrebant, proprium sibi antistitem consecrandum,  sicut et nunc canonice factum est [c 1Kb] , petentes.

Itaque his omnibus uestram suadentes regalem excellentiam quesumus, ut linguas dolosas que aduersus sanctam Romanam catholicam et apostolicam Ecclesiam garrire simulant, procul dubio longe a uobis respuantur, et nullo modo iis iniquis et dolosis credere iubeatis, quia, sicut in commonitorium illud referebatur, pro honore uestri patriciatus nullus homo  esse uidetur in mundo, qui plus pro uestra regali excellentia decertare moliatur exaltatione quam nostra apostolica assidua deprecatio [d 1Kb] , et sicut in nostris precordiis, nisibus totis, ubique super omnes uos honorauimus et honoramus, ita amplius ac amplius honorem regni uestri precellere omnibus qui in mundo esse noscuntur optamus; uerumtamen et de ipsa beneuolentia quam in uestrum gerimus culmen honoris, in uniuerso intonuit mundo, sicut nempe omnibus patet, quia die noctuque in confessione fautoris uestri beati Petri non intermittimus fundere preces, ut una cum domna regina uestraque 501 precelsa prole euis temporibusque in hoc mundo uictores regnantes, in uita eterna sine fine regnare mereamini. Incolumem excellentiam uestram  gratia superna custodiat.





XCu. ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de Constantino et Paulo ducibus ipsius apostolici, qui apud prefatum regem a peruersis hominibus gratis accusati fuerant, [e 1Kb] postulans ut unum ex ipsis, scilicet Paulum, quem eius obtutibus presentandum miserat, ut [Lamb. om. ut] benigne eum suscipere dignaretur [f 1Kb] .


ARGUMENTUM.---Constantinum et Paulum duces sancte sedi et Carolo fideles apud hunc falso accusatos tuetur. Constantinum scilicet meminisse eum optat, sibi ab eodem fuisse commendatum in aula sancti Petri ut probum et fidelem. Paulum uero ad regem ire cupientem ultro dimittit.

 Domno [g 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa.

Ut reor, dici non potest quantum erga uestram a Deo concessam in triumphis potentiam atque regalem precellentiam noster ex intimo cordis existit amor, et ideo non desinimus nostros uestrosque fideles crebro uestre commendare 502 ample regali  clementie; propterea uenientes ad nostros apostolicos obtutus [a 1Kb] , scilicet Constantinus et Paulus [b 2Kb] duces et nostri uestrique, cum nimio merore cordis intimauerunt nobis quod auditum illis fuisset se apud uestram regalem potentiam a peruersis hominibus gratis accusatos, et dum nimis eos fideles erga beati Petri apostolorum principis uestri nostrique seruitium agnoscimus, idcirco unum ex illis, scilicet Paulum, gloriosum ducem, ad uestram triumphatissimam regalem potentiam gratuito absoluimus animo. Atque nimis petentes poscimus uestram a Deo institutam precellentiam, ut sicut uester amor nostrum complexus est auxilium, ita cum benigne suscipere iubeamini, et familiarem apud uestram regalem potentiam commendatum habere dignemini.

 Meminisse enim credimus uestram regalem excellentiam qualiter in aula fautoris uestri beati Petri apostoli prefatum Constantinum atque Romanum nobis commendare dignati estis, confirmantes procul dubio, ut nostri uestrique essent fideles, quos nempe subditos cum omni humilitate fideliter seruientes uobis nobisque reperimus, nunquam in sua uacillantes fide; sed proni in uestro nostroque seruitio et amore semper manentes, qui dum in omnibus eis [Lamb., quare dum in omnibus pro eis] uestras regales accommodaueritis aures, et ipsum prefatum 503 Paulum gloriosum ducem regali tuitione circumuallatum amplectemini [c 1Kb] , fructum boni operis per eum suscipientes bonitatis effectum ante beati Petri principis apostolorum corpus, diuinam pro uobis  atque spiritali filia nostra excellentissima domna regina uestraque nobilissima prole, exorare ualeamus clementiam, ut longiori euo in hoc mundo regni gubernaculo fruentes, in uitam eternam cum sanctis omnibus sine fine regnare mereamini. Incolumem excellentiam uestram gratia superna custodiat.





XCuI. ITEM EPISTOLA EIUSDEM PAPAE, AD DOMNUM CAROLUM REGEM DIRECTA. In qua continetur de missis Offe regis Anglorum, qui simul cum missis prefati regis Caroli Roma properarent [Lamb., Romam properarunt] et qualiter predictus papa ipsos missos Anglorum honorabiliter suscepisset; quemadmodum ei predictus rex Carolus per suos legatos mandauerat, seu et de aliis capitulis [d 1Kb] .



ARGUMENTUM.---Confictam a male feriatis hominibus fabulam, Offam uidelicet Anglorum regem suasisse Carolo, ut, Adriano deposito, alium sue gentis pontificem crearet, despexisse eum laudat. Deinde se non ab hominibus ait, sed a Christo Iesu toti orbi Christiano prefectum esse, propterea regibus ac populis annuntiare uerbum uite ac ueritatis.  Se beneuole excepisse Offe missos cum regiis aduenientes, eisque que Carolus petierat concessisse, ut gratias eidem agant.

Domno [e 1Kb] excellentissimo filio nostroque spiritali compatri Carolo, regi Francorum et Langobardorum atque patricio 504 Romanorum, Adrianus papa [f 2Kb] .

Sagacissimos nectareosque a uestra precipua regali in triumphis potentia directos suos suscepimus liquidos affatus, quos cum nimis solito reserantes amore, ea que iugiter prestolabamur agnosci prius comperimus, scilicet de inclyta sospitate atque prosperitate uestra, simulque spiritalis filie nostre domne regine, tam de precellentissima uestra regali prole quam de cuncta eius fidelissima familiaritate;  sicut enim a uestra regali clementia fertur, quod magnum habet desiderium ut frequenter per nostros apostolicos apices aut per missum, qualiter erga nos esse decernitur, intimaremur [Lamb., intimaremus], ita potius crebris nos assidue sistimus desideriis inhianter audire, tam per uestram regalem exarationem quam per precipuum uestrum missum  de uestra in triumphis uictoria atque prosperitate, imo prefate domne regine, simulque uestre nobilissime subolis, pariterque cunctorum fidelissimorum uestrorum subiectorum sinceritate atque incolumitate. Nempe quidem credere dignemini, quia nullo modo nostra apostolica desinunt suffragia in confessione beati Petri clauigeri regni celorum diuinam pro uobis exorare clementiam, quia prorsus certiores sumus, quod non desinit uestra precelsissima regalis beneuolentia, pro exaltatione matris sue sancte Romane Ecclesie, que est caput omnium ecclesiarum [a 4Kb] et nostra apostolica paterna 505 prosperitate, penitus summo annisu tractare; sicut olim sancte recordationis genitoris tui domni Pippini, almi regis normam suscepit, quia sicut cepit,  fine tenus immutilate perfecit; cuius adepti doctrinam celsior suffragiis apostolorum et nostris assiduis interuentionibus uestra in omnibus existit regalis potentia.

Porro in ipsis regalibus apicibus uestris referebatur, quod Offa, gentis Anglorum rex [b 1Kb] , uestre direxisset regali excellentie, significandum indiculum, ut aliqui emuli uestri ac sui [c 1Kb] ad nostra apostolica 506 uestigia indicarent, quod idem Offa rex uobis  suggereret, ut per suam uidelicet adhortationem atque suasionem, nos a sede sancta dignitatis nostre, quod absit, eiicere deberetis, et alium ibidem de gente uestra institueretis rectorem, quod ualde nefandissimum ac contrarium in oculis uestris apparuit scriptum, et hoc omnino falsum esse a uestra excellentia pro certissimo dignoscitur, quia nec ipse Offa hanc hortationem minime uobis fecit, et nullatenus in corde aliter ascendit, nisi ut paternitas nostra, per Dei misericordiam, eius temporibus sanctam Dei Ecclesiam regere et gubernare ualeat, ad profectum uidelicet omnium Christianorum, in quibus nos omnino procul dubio de uestra regali potentia confidentes existimus, quia erga nostram apostolicam paternitatem eius beneuola atque inexpugnabilis  orthodoxa fides, feruens [Grets., feruet] in Spiritu sancto, quia ut ignis ardens precellens manebit, et nullo modo antiqui hostis uersutia in qualibet heresi concutere eam ualebit, contra catholicam apostolicamque orthodoxam fidem, sed, sicut speculum sine macula eiusdem orthodoxe fidei nostreque summe sedis uerax et fulgens defensor uibrantissime in euum manebit [d 1Kb] ; prefate uero illuuies assertionis quam fateris, ut dici nefas est, Offe  regis, nos usque hactenus talia minime audiuimus, sed neque nunc audientes credidimus, quod talia, si etiam, ut absit, paganus fuisset, perpetrare cogitasset, quanto magis a predecessoribus suis regibus, semper subiectis in obedientia atque fideli amore sanctis predecessoribus nostris pontificibus et a nobis existentibus, hec inaudita uersutia incredibilis a nobis existimatur [a 1Kb] ?

507 Attamen si Deus pro nobis, quis contra nos? Dominus mihi adiutor est, non timebo, quid faciat mihi homo . Et iterum: Dominus illuminatio mea et salus mea, quem timebo? Dominus defensor uite mee, a quo trepidabo ? Omnis enim plantatio, quam pater celestis plantabit, nullus eradicare ualebit . Quia omnia per ipsum  facta sunt, et sine ipso factum est nichil . Nos quippe uel immeriti sedem apostolorum adepti, uicem beati Petri principis apostolorum suscipientes ac tenentes, atque cunctum populum Christianum nobis a Deo commissum regentes [b 1Kb] , non ab hominibus neque per hominem electi sumus, sed per Iesum Christum Dominum nostrum uocati in Euangelium eius predestinati sumus, sicut uas electionis beatus Paulus apostolus docuit , quos presciuit et predestinauit; quos predestinauit, hos et uocauit; quos uocauit, hos et elegit; quos elegit, hos et glorificauit; et iterum beatus Iacobus apostolus instruit et docet : Omne datum optimum, et omne donum perfectum desursum est, descendens a patre luminum, apud  quem non est transmutatio, nec uicissitudinis obumbratio, uoluntarie enim genuit nos uerbo ueritatis [c 1Kb] ; et idcirco uoluit adamantem et silicem  propheticum confirmantes sermonem; nichil metuentes non desinimus diuinum uerbum gentibus predicare, sicut scriptum est : Speculatorem dedi te domui Isrel, et audiens de ore meo uerbum, annuntiabis eis ex me; beati enim Petri clauigeri regni celorum precepta censentes, predicare non desinimus regibus ac populis uerbum ueritatis atque  uite, pro cuius amore, una cum fidelissimis missis uestris, ut nobis direxistis, predicti Offe regis missos libenti animo suscipientes, congrue hilari uultu super eos pro uestra inclyta excellentia respeximus, eorum explentes uota, quemadmodum 508 gratias uestre a Deo promote regali in triumphis potentie referre ualeant, quia solite nos uestram satagimus adimplere sicut et uos nostram uoluntatem [d 1Kb] . Quibus usque in finem perfecte obseruatis, diuina maiestas uos huius mundi regni gubernacula euis et temporibus una cum domna regina uestrisque nobilissimis filiis faciat perfrui, et in perpetuum cum sanctis omnibus triumphantes gaudere. Incolumem excellentiam uestram gratia superna custodiat.





XCuII. 509 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continetur de diecesibus uel parochiis episcoporum partibus Italie atque Tuscie, quas alterutrum inuadentes, et de ueste monachica, quam contra sanctos canones relinquentes, iterum secularibus uestibus induebantur, et sibi illicito matrimonio sociabant [e 1Kb] .



ARGUMENTUM.---Ad se perlatum esse Langobardos episcopos propriis diecesibus non contentos alies aliorum fines inuadere. Orat Carolum ut eos admoneat ne canones et decreta pontificum spernant. Monasticum ibi institutum infringi; nam Raginaldus et Ragimbaldus filiam Ermenaldi monacham Nazario nepoti uxorem dederunt, quorum  exemplo alii multi id sceleris perpetrarunt. Rogat ut talia scelera prohibeat et una secum ad exstirpanda cooperetur.

Domno [f 1Kb] excellentissimo filio nostroque spiritali compatri Carolo, regi Francorum et Langobardorum atque patricio Romanorum, Adrianus papa [g 1Kb] .

Si in rebus secularibus suum cuique ius et proprius ordo seruandus est, quanto magis in ecclesiasticis dispositionibus nulla debet induci confusio, ne ibi discordia locum inueniat, unde pacis debent procedere, quod hac ueneratione [h 1Kb] seruabitur, si  nichil potestati sed totum equitati tribuitur. Perlatum siquidem ad nos est quod Langobardorum episcopi, alter alterutrum inuadentes opponunt periculum, simulque 510 ecclesiastica statuta enormiter deposcentes conantur inuadere, et aliorum partes illiciter detinentes, in pristino errore perseuerare moliuntur [a 1Kb] . Olim quippe eorum gens in errore existens uestre a Deo protecte regali potentie seruata est a talibus malignis et infidelibus actis emendari [b 1Kb] , ut unde gloriosiores ceteris regibus eminetis, inde omnipotenti Domino qui dat salutem regibus perfectius placeatis, et fidem quam catholice et apostolice per beatum Petrum apostolorum principem eiusque uicarium orthodoxe uenerantes colitis, adiutricem in omnibus habere mereamini.

 Quapropter poscentes uestram a Deo promotam regalem excellentiam, quesumus ut eorum errores contemnentes, canonice unusquisque suam diecesim sacerdotali moderamine tenere, atque disponere officio ecclesiastico ualeat, et sicut termini seculares pro territoriis existunt, atque in iudicio sub iure ciuitatis et ditionis actoribus disponuntur, ita eiusdem ciuitatis ecclesie episcopo diecesis atque parochie non omittantur, ut dum unusquisque episcopus, per instituta sanctorum canonum atque predecessorum nostrorum pontificum sanctorum, priuilegiorum et sanctionum iura receperint [c 1Kb] , in eorum parochia atque diecesi, in omni sacerdotali officio ministrantes, digne ualeant pro uestra 511 a Deo instituta regali in triumphis ampla uictoria  et precellentia fundere preces.

Porro et hoc uestre suggerentes regali excellentie innotescimus errorem illum, qui in eadem gente  Langobardorum callide regnare, in stupris et spurcitiis diaboli non desinit; semel quippe Deo se uouentes et ueste fusca monachico habitu induentes, iterum retrorsum reuertentes, quod dici nefas est, seculares uestes circumferentes, illicito copulari matrimonio perhibentur; quatenus pro hoc sepius admonuimus per Guntfridum et aliis gasindis [d 2Kb] uestris epistolas dirigentes Raginaldo et Raginbaldo, ut tam detestabile stuprum deuitarent, sed ipsi nolentes acquiescere, per eorum contumaciam filiam Ermenaldi monachico habitu circumdatam suo nepoti, nomine Nazario, diabolica uersutia copulauerunt, et nostris apostolicis adhortationibus assensum tribuere noluerunt, et eorum adimplentes iniquam presumptionem ministri diaboli effecti sunt, et plures in Italia  eorum inuitari exemplo [Lamb., imitari exempla] non desinunt; prorsus nempe freti existimus, quia pro hoc canonicas dispositiones uestro a Deo protecto regali culmini incognitas non esse credimus [e 1Kb] , qualiter talia tetra connubia 512 eorum uetantes gladii ancipitis sanctionibus feriunt; et idcirco petimus ut nostris uestrisque temporibus canonice in omni Christiano populo nobis a Deo commisso tale illicitum scelus emendetur, ut pro hoc uos amplius dignos cultores omnipotentis Domini demonstretis; quemadmodum ab omni errore Christiano populo eruto ualeat cum propheta clamare : Domine, saluum fac regem, et exaudi nos in die qua inuocauerimus te; quia crebro in uirtute tua letatur et super salutare tuum exsultat uehementer, et fidem  sancte catholice et apostolice Romane Ecclesie amplectens in euo, sine errore astruens cum sanctis omnibus permanebit, nosque in hoc ouantes et gratias  omnipotenti Domino referentes, eiusque diuinam exorantes clementiam pro uobis, ut regni gubernacula longiori euo, una cum domna regina atque precellentissima subole fruentes, in ethereis arcibus sine fine regnare mereamini. Incolumem excellentiam uestram gratia superna custodiat.





XCuIII. 513 ITEM EPISTOLA EIUSDEM PAPAE, AD DOMNUM CAROLUM REGEM, In qua continetur de parochiis episcoporum, et de eorum sacratione, et de honore patriciatus domini regis, et alia capitula [a 1Kb] .


ARGUMENTUM.---Bernardo episcopo et Radoni protonotario regiis missis gratas litteras afferentibus, ac multa ore nuntiantibus se ait singillatim respondisse.  Langobardos episcopos canonice emendare se niti, ut ab inuasione alienorum finium desistant. Ermenaldi filiam ab eo missam ut puniretur, nondum aduenisse. Simoniacam labem longe lateque diffundi magno cum Ecclesie rerum detrimento. Nunquam se canonicis electionibus miscuisse, quod eque fieri optat a rege. Breuiter de recta disciplina ordinationum et de summa sancte sedis auctoritate. Orat ut Rauennates et Pentapolenses, quod et preterito anno scripserat, sibi remittat, ut duci Beneuentano fecerat. Illos pontifici obedientiam prestare detrectantes, ad Carolum absque licentia confugere; idcirco minime audiendos, at remittendos Romam ad iudicium. Se ualde sollicitum esse de patriciatu regio, ita et eum esse oportere de patriciatu sancti Petri. Propterea quemadmodum ex Francia Romam uenit nemo sine regio permissu, sic Romana ex ditione in Franciam neminem absque pontificia licentia ire oportere. Utrinque autem aduenientes monendos esse,  ut in fide et caritate erga suum principem maneant. Similiter et missos tam regios quam pontificios ultro citroque euntes in pretio habendos atque honoribus afficiendos, quia beato Petro et sibi maxime fideles agnouit

Domno [b 1Kb] excellentissimo filio nostroque spiritali compatri Carolo, regi Francorum et Langobardorum, atque patricio Romanorum, Adrianus papa.

 Quanto amoris adnisu pro uestro a Deo promoto et ampliato regno feruescimus, tantum in eius prefulgida regali dulcedine et firma stabilitatis constantia permanemus; quanta enim iucunditatis letitia erga uestram 514 triumphis regalem potentiam cor nostrum exsultat, si sermonibus promere uoluerimus, nulla, ut opinor, scripture propagata sufficere ualebit series, neque ullus sermo explicare potest qualiter de uestris immensis uictoriis atque sospitate, crebro prestolantes nuntios, die noctuque penitus diuinam pro uestra regali precellentia exoramus clementiam, quatenus regales nectareosque uestros per fidelissimos missos suscipientes affatus, scilicet reuerendissimum et sanctissimum Bernardum episcopum, nec non Radonem, dilectissimum  protonotarium uestrum atque abbatem [c 2Kb] ; reperimus in eos uestris precelsis memoriis, pariterque filie nostre domne regine, uestraque nobilissimi prole, simulque omni populo uobis a Deo commisso [d 1Kb] nostris meminerimus orationibus; freta prorsus quippe existat uestra a Deo promota regalis precellentia, quia immensas pro uobis in confessione beati Petri fautoris uestri, iugiter totis uiribus, nostris apostolicis suffragiis ingementes fundimus preces, ut ubique ipse princeps apostolorum uos comitans, omnium aduersantium colla sub uestris prosternat pedibus [e 1Kb] . De nostra uero prosperitate, quia promittis gratissimam atque ineffabilem habere letitiam, sancteque 515 spiritalis matris uestre, Romane Ecclesie status super uos redundat [f 1Kb] ; nam si aliter, quod absit, euenerit,  sine uestra difficile est manere tristitia: nempe in his certissumus, quia amat anima amantem se, et dilectio compaginat nos, nec dirimere eam quispiam ualebit, eo quod in uestra prosperitate nostra existit letitia, et nostram sospitatem uestram credimus esse in euum iucunditatem; et dum iniqui ac procaces, qui aduersus matrem uestram sanctam  Romanam Ecclesiam peruersa moliebantur perpetrare, Domino cooperante, celorumque clauigero suffragante, per uestra laboriosa certamina demoliti ad nichilum redacti sunt, in ueritate comperimus, quia ut uestra regalis potentia deprompsit, illesa cum felicitatis gaudio permanens releuata exsultat [a 2Kb] , scriptum quippe est : Qui perseuerauerit usque in finem, hic saluus erit.

De cunctis uero que per legatos et epistolas nostras uestra cognouit excellentia, et ex parte per nostros respondit missos, quibus ore fari predixit, liquidius nobis omnia innotescentes, solito more benigne atque amabiliter eos audientes, accommodauimus aures et singillatim reddidimus congruum aptumque responsum. Reperimus quippe in ipsis regalibus apicibus  uestris, nil pro diminutione sancte Romane Ecclesie ac apostolatus nostri, sed magis pro exaltatione et honore, mysteriique [Grets., ministeriique] nostri 516 seruanda rectitudine uestram illaborare excellentiam, ac petere ut nullatenus iniquo ori ad eius mendacium preberemus assensum, quia nec terrenarum facultatum ambitio, uel quelibet seductio hominum, uos aliquando ab iis que beato Petro apostolo polliciti estis separare poterit, sed neque a nostra caritate uel firma dilectione; cum procul dubio scimus quod uestra regalis potentia, quia non pro deminoratione, sed semper pro exaltatione spiritalis matris uestre sancte Romane Ecclesie decertauit, fama in omnem gentem diuulgata fine tenus dedita atque exaltata manebit; potius autem nos  quesumus uestram regalem excellentiam, ut nullatenus subdolo et homini mendaci, sicut tertis, prebeatis assensum [b 2Kb] , qui si talia aduersus nos mentiens inuentus fuerit, nostris apostolicis obtutibus una cum misso uestro dirigere dignemini, et si mendax apparuerit, secundum sua peruersa merita, puniatur [c 1Kb] , sicut polliciti estis clauiculario regni celorum beato Petro; ita persistere dignemini, quia nostra promissio immutilata atque inconcussa sine quolibet manebit dolo.

Illud autem, quod fertis in nostris apicibus reperisse quod dieceses Langobardorum episcopi alter alterius inuadentes ac 517 illiciter tenentes in pristino permanerent errore [d 1Kb] ; omnino sicut uobis placabile est secundum canonum instituta emendare conamur,  quia alterius arripere anhelantes parochias, in periurii reatum incurrunt; Langobardorum regum terminos atque censuram seruantes [e 1Kb] , procul ab obseruatione canonum in eorum transgressionem labentes, et iurgia atque discordias gignentes in molem incidunt errorum; idcirco apostolica preuidimus auctoritate, ut, sicut canonice in decretis eorum consistunt, et quando a nobis ordinantur, olitana consuetudo proclamatur, clerus et plebs consistens Ecclesie ciuitatis illius, elegerunt sibi episcopum illum [f 1Kb] , sic parochiam eiusdem ciuitatis pre manibus teneat, et si in eorum decretis atque nostre apostolice ordinationis scriptis canonice promitur atque statuitur, cur non in eiusdem ciuitatis territorio, ubi ordinatus est, habeat in integro parochiam suam?  sed qui terminos antiquorum Patrum transgredientes suam conantur immoderationem atque imperitam adimplere uoluntatem, iudicium sibi canonum committunt [a 1Kb] .

518 De filia uero Ermenaldi, que ueste mutata iterum post tergum reuersa illicitum sortita est matrimonium, nostris directa, ut perhibuistis, obtutibus canonice iudicanda, prorsus minime ad nos properauit [b 1Kb] . Nos omnium Ecclesiarum pastoralem curam habentes, diuina predicare precepta non sinimus de consecrationis uitio, quod in partibus Italie et Tuscie per heresim simoniacam fit; attamen multis locis non sinitur, et imo et Rauennatium ecclesie ciuitatis, sicut missi uestri, ut fertis, uobis retulerunt, assolet fieri unde multe pecunie per talem nefandam  dationem alienate esse cernuntur; ut aurum et argentum iam non habentes, et iam ipse res ecclesiarum per emphyteuses manu conscriptas existant alienate, et per nefandam dationem afflicte et depopulate esse cernuntur [c 1Kb] . Absit enim a nobis, ut super tales uiros, ueritate comperta, manus consecrationis imponeremus, sed nec ad audiendum aures inclinaremus, etiamsi quelibet nobis potestas tales acanonistos [d 1Kb] uiros poposcisset consecrari, quia nunquam nos in qualibet electione nobis [Lamb. add. subiecta] inuenimus, nec inuenire habemus; sed neque uestram excellentiam optamus talem rem incumbere, sed qualis a clero et plebe cunctoque populo electus canonice fuerit, et nichil sit quod 519 sacro obsit cordi [e 1Kb] solita traditione illum ordinamus; nos  quippe cum subscriptione decreti a cuncto populo roborati electum suscipientes [f 1Kb] , et ne uideatur uiduata  morari ecclesia a proprio rectore, sicut canonum instituta censuerunt, nostris apostolicis presentatus, ipsum deducentes electum, enucleatius eum de singulis indagantes capitulis singillatim orthodoxe fidei atque diuinorum uoluminum, interrogamus an habeat peritiam; et postquam nobis fidelem responsionem edixerit, et a ceteris olitanis capitulis que a sacerdotibus cauenda sunt mundum se esse [g 1Kb] perhibuerit, maxime heresi simoniaca, obtestantes sciscitamur uidelicet [h 1Kb] aliquam promissionem cuiquam aut dationem fecerit, quia simoniacum et contra canones est; et dum coram omnibus a nobis interrogatur respondit: absit, et nos dicimus: tu uideris, et si conscii sunt, capiti eorum respiciat periculum [i 1Kb] . Unde simili modo sub iusiurando in  scriptis respondent, nunquam se aliquid accepturos de manus impositione [i 1Kb] . Quanta enim auctoritas beato Petro apostolorum principi eiusque sacratissime sedi concessa est, cuiquam non ambigimus ignorari: utpote que de omnibus ecclesiis fas habeat iudicandi, neque cuiquam liceat de eius iudicare iudicio, quorumlibet sententiis ligata Pontificum sedes beati Petri apostoli ius habebit soluendi, 520 per quos ad unam Petri sedem uniuersalis Ecclesie cura confluit, et nichil unquam a suo capite dissidet [k 1Kb] .

Interea reperimus in ipsis regalibus apicibus uestris exaratum, sicut preterito anno uobis direximus, pro hominibus Rauennatibus et Pentapolensibus de quibus scripsimus, ut eos nobis dirigeretis sicut Beneuentano duci fecistis [l 1Kb] , et, ut fertis, de parte apostolatus  nostri nichil mali, sed magis que bona sunt retulerunt. Sed neque eis, neque cuilibet homini ullatenus  in nostra aduersitate preberetis consensum, sed statim si tales reperissetis, et hominem et causam ad nostrum iudicium mitteretis, nos ab initio et usque in finem talem erga uestram regalem excellentiam habemus fiduciam, quod pro nullo terreno homine, ab amore et caritate beati Petri apostolorum principis nostraque dilectione, ut polliciti estis, recedetis; quia et nos in ea quam uobis polliciti sumus fide usque in finem permanebimus. Ipsi uero Rauenniani et Pentapolenses ceterique homines, qui sine nostra absolutione ad nos ueniunt, fastu superbie elati, nostra ad iustitias faciendas contemnunt mandata, et nullam ditionem, sicut a uobis beato Petro apostolo et nobis concessa est, tribuere dignantur; tamen fidelissimi uestri prefati missi uiderunt  ipsos Rauennianos, quos uobis presentauerunt qualiter nobis in superbia exstiterunt, sed quesumus uestram 521 regalem potentiam, nullam nouitatem in holocaustum quod beato Petro sancte recordationis genitor uester obtulit et uestra excellentia amplius confirmauit, imponere satagat; quia, ut fati estis, honor patriciatus uestri a nobis irrefragabiliter conseruatur, etiam et plus amplius honorifice honoratur; simili modo ipse patriciatus beati Petri fautoris uestri, tam a sancte recordationis domno Pippino, magno rege genitore uestro, in scriptis in integro concessus, et a uobis amplius confirmatus, irrefragabili iure permaneat [a 1Kb] . Sicut enim uestra regalis excellentia in suis tulit apicibus, minime ei contrarium uideretur quicunque de episcopis, aut comitibus,  seu ceteris hominibus partibus uestris, aut nostra iussione complendi, siue propria uoluntate ad nos uenire uoluerint; sed nec nostre paternitati displicere rectum est qualiscunque ex nostris aut pro salutationis causa, aut querendi iustitiam, ad uos properauerit, nichil durius uobis exinde apparet; sed sicut uestri homines sine uestra absolutione ad limina apostolorum neque ad nos coniungunt, ita et nostri homines qui ad uos uenire cupiunt, cum nostra absolutione et epistola ueniant [b 1Kb] ; quia sicut nos semper uestros homines suscipientes commonemus ut in uera fide atque puritate cordis totis eorum uiribus in uestro maneant seruitio, ita et uos simili modo quicunque  ex nostris hominibus ad uos uenerint, eos omnino obtestari atque commonere uestram regalem prudentiam quesumus, ut sicut genitor uester sancte recordationis domnus Pippinus, magnus rex, eos beato Petro eiusque uicario concessit, et demum excellentia confirmauit, sic admonere atque obtestari iubeamini, ut nullo modo audeant se in superbiam elationis efferre quando ad uos properauerunt, sed 522 potius subiecti atque humiles in seruitio beati Petri et nostre preceptionis maneant subiecti, et hortamini eos; quia omnino in seruitio et ditione [c 1Kb] beati Petri apostoli usque in finem seculi permanebimus; qui si tales non reperti fuerunt, a uestra excellentia simulque a nobis maneant correpti [d 1Kb] .

Et hoc pariter poscimus uestram a Deo protectam  regalem potentiam, ut fidelissimos nostros missos simulque uestros, pro amore Dei et beati Petri apostolorum principis nostreque dilectionis, eos ultro citroque fouere atque commendatos habere dignemini, quia nimis erga presidiatorem et protectorem uestrum beatum Petrum apostolorum principem et nos fideles eos reperimus; et ideo petimus ut amplius per uestrum regale adminiculum, nobis poscentibus, eleuati atque exaltati pro nostro amore in uestro prefulgido regno existant; quia quantum caput totius mundi, sanctam Romanam [Lamb. add. Ecclesiam], eiusque rectorem simulque antistitem [e 1Kb] amplectens honorabilis terque glorificanda uestra diuinitus preordinata summa excellentia diligit, tantum eam beatus Petrus apostolorum princeps, una  cum domna filia nostra excellentissima regina, uestraque nobilissima subole, et hic longiori euo regni gubernaculo perfrui, et in futuro inconcussa faciet soliditate uictrice gaudere. Incolumem excellentiam uestram gratia superna custodiat.





XCIX. 523 ITEM EPISTOLA EIUSDEM PAPAE, AD DOMNUM CAROLUM REGEM DIRECTA, In qua continentur gratiarum actiones seu benedictiones pro exaltatione sancte Dei Ecclesie, et de Sacramentario exposito a sancto Gregorio immixtum, quatenus eum domnus rex poposcerat, per Ioannem monachum atque abbatem ciuitatis Rauennantium [Lamb., Rauennatium] miserat [f 1Kb] .



ARGUMENTUM.---Hucberto episcopo ad sacra limina ueniente cum regiis litteris, se ex iis accepisse Caroli uoluntatem pro exaltatione sancte sedis etiam citra suas petitiones. Ob id celeste illi premium pollicetur et perpetuam nominis memoriam. Sacramentarium sancti Gregorii, quod petebat, se iampridem misisse per Ioannem abbatem Rauennatem a Paulo grammatico expetitum.

Domno [a 1Kb] excellentissimo filio nostroque spiritali compatri Carolo, regi Francorum et Langobardorum, atque patricio Romanorum, Adrianus papa [b 4Kb] .

Iter peragratum adnectens limina 524 beatorum principum apostolorum Petri ac Pauli, reuerendissimus et sanctissimus Huchbertus episcopus desiderii sua uota adimplens, obtulit nobis prefulgidos eximiosque  uestros in triumphis regales affatus, quos cum nimio cordis amore reserantes atque relegentes, reperimus in eis uestram uibrantissimam ac mellifluam nobis destinatam salutem, sed nimirum, quod potius [c 1Kb] molem desiderantes prestolabamur [d 1Kb] , de uestra precelsa regali in triumphis uictoria atque  sospitate, imo et cunctorum uestrum fidelium prosperitate, pariterque et de profectu atque exaltatione spiritalis matris uestre, sancte catholice et apostolice Romane Ecclesie, in ipsis uestris regalibus mellifluisque speculantes apicibus, in his omnibus noster releuatus est animus, et Redemptori mundi retulimus grates, precipue satagentes in confessione clauigeri regni celorum, fautoris uestri beati Petri apostolorum principis, non omittimus crebro suppliciter diuinam pro uobis exorare clementiam; tanta quippe erga uestram regalem clementiam utimur, quia nobis siue in silentio, siue poscentibus [e 1Kb] , pro profectu atque exaltatione spiritalis matris uestre sancte Romane Ecclesie, non intermittitis 525 decertare, ut per uestra laboriosa certamina, magis  magisque permaneat irrefragabiliter et congrue exaltata, et dignum uestrum nomen ascriptum in libro uite celestis, et regalis memoria in seculum seculi hereat [f 1Kb] .

De Sacramentario [g 3Kb] uero a sancto predecessore nostro, Deifluo Gregorio papa disposito, iam pridem  Paulus grammaticus a nobis cum pro uobis petiit, et secundum sancte nostre Ecclesie traditionem per Ioannem monachum atque abbatem ciuitatis Rauennatium [a 1Kb] uestre regali emisimus excellentie, quatenus optantes pro uestra regali inuictissima excellentia, eumdem Dei apostolum uestrumque protectorem poscentes, quesumus ut semper 526 ubique uos comitans, uictores super omnes barbaras  nationes efficiat, et una cum domna spiritali filia nostra excellentissima regina, uestreque prosapie nobilissima prole, longiori euo in hoc regnantes mundo, in uitam eternam, cum sanctis omnibus regnare sine fine, eius interuentionibus faciat. Incolumem excellentiam uestram gratia superna custodiat.





INDEX RERUM ET uERBORUM QUAE IN PRIMO CODICIS CAROLINI IUXTA EDITIONEM CENNII TOMO CONTINENTUR.  [1Kb]



A
    Acanoniste seu uiolatores canonum, num. 518.
    Aciulphus presb. a sancto Paulo I obtinet corpus sancti Candidi mart., 381.
    Acta et Constitutum Siluestri obtinent per octauum seculum, 304, 306.
    Acta supposita Rome in deliciis, 30.
    Actionum precepta, seu diplomata per ciuitates Pentap. a pontifice obtinentur, 335.
    Adalgisus. uide Athalgisus.
    Adelberga, Desiderii filia, Athalgisi soror, Arichis Beneuentani ducis uxor quinque filios ei peperit, 477. Machinatur aduersus Carolum, 479. Machinationes erupture erant post Grimoaldi aduentum ex Galliis, 479, 483. Grimoaldo filio patriciatum ab imperatore flagitat, quem Arichis morte preuentus assequi non potuerat, 489.
    Adeodatus subd. regionar. euo Gregor. III, 9.
    Adrianus papa collectionem integram Gr. canonum dat Carolo ad Ecclesie Gallic. discipl. instaurandam, 33. Nonnullis eorumd. canonum emendatis, 35. Constantiniane donationis nondum nate meminisse perperam dicitur, 305. Ex eius epistolis ditio sancte sedis patet; nequidquam inuertendo easdem contrarium sustinetur, 308 seq. Publicas orationes instituit pro remissione peccatorum, et pro uictoriis Caroli de barbaris nationibus, 318. Preces instaurat Carolo in Saracenos Hispanie mouente anno 777, 356, 366. Pro debellatis ab eodem Saxonibus et ad fidem conuersis ieiunia generalia indicit, 462. Assiduas fundit preces pro parentibus et regina Ildegarde defunctis, 474. Inscite traducitur quasi temporalium tantum satagens, 310 seqq. Leonis archiep. Rau. iter ad Carolum improbat, 326. Copronymi mortem nuntiat, 336. Compatris honorem petit a Carolo, 351. Donationis integre possessionem flagitat, 345. Stephani II exemplo supremum dominium in exarchatu comprobat, 369. Sabinam uni Carolo acceptam refert, 415. In Tarracinenses et Caietanos Romanum exercitum mittit, 358. Eius prudentia in Ecclesie sancti Petri instauratione expensis Caroli, 380. Placitum habet in causa uolturnensium abbatum, 427. Gregorii Magni exemplo equos insignes pro dignitate pontificis querit, 441. Nuntiat Carolo Athalgisi aduentum, 477. Beneuentanos defectionem spectantes armis continendos suadet, 478. Grimoaldi successionem in Beneu. ducatu improbat, arbitrio tamen Caroli omnia permittit, 479, 491, 494. Carolo equa petenti nichil negat, 508. Paulinum reum illi mittit, similiter secum fieri optat ut quisque princeps in subditos sibi homines animaduertat, 364.
    Adulteri septem annos peniteant, 54.
    Aegila antiquum episcopor. nomen in Hisp., 445. Episcopus Hisp. ab Adriano instituitur una cum Ioanne presb. ad cathol. fidem contra errores Hispanor., 390, 393. Ordinatus a Willicario Senonensi errores disseminat in Hisp., 442 seqq.
    Aemilie ciuitates enumerantur, 321, 335; eius populi Rauennates appellantur, 329.
    Aeua tempora pro perpetuis, 137, 170, 184, 198, 354, et alibi passim.
    Afiarta Paulus Desiderii amicus machinatur  in sanctam sedem et pontificem, 262.
    Aimoini continuator Fredegarii continuatori obiicitur, 5.
    Aistulphus rex Langobardor. tyrannidem exercens cogit Romanos ad opem Francorum implorandam, 57. Ticini obsessus a Pippino anno 755, exarchatum restituere iureiurando pollicetur, 65; periurus, 74; crudelis in Romanos, 80; a Deo percussus moritur, 190.
    Alboinus dux Spoletanus a Desiderio male habitus, 154.
    Alcuinus Caroli Magni preceptor, 474.
    Alexandrino patriarche paschalis dies inquirendus committitur a conc. Niceno, 395.
    Ambrosianum officium in Francia desuescit, Gregoriano admisso Caroli Magni opera, 523.
    Ambrosius primicerius Stephani II legatus ad Aistulphum, 57.
    Amphilochii episc. Iconii doctrina de adoptione filiorum hominum, 448.
    Anastasius episcopus primus ex legatis pontificiis a Greg. III ad Carolum Martellum missus, 5.
    Anastasius cubicularius legatus Adriani ad Carolum Magnum an. 774 exeunte, 323; detentus a rege repetitur a pontifice, 363.
    Anastasius Bibliothec. concil. Nic. II Latine factum inscribit Ioanni uIII, 38.
    Anchard fidelis Caroli Martelli legatus a Gregorio III mittitur ad eumdem principem, 22, 24.
    Ancona. uide Pentapolis.
    Angeli  in Gargano sanctuarium ab Adelberga relicta Arichis politice inuisendum 479.
     Angilramnus episc. Meten. auctor 80 capitum Adriano ascriptorum, 31.
    Angla, quam Pippinus deperibat, miraculo territa resipiscit, 284.
    Annalista Fuldensis de Car. Martello, 8.
    Annalista Meten. de legatione Gregor. III, 3.
    Ansegisus abbas Fontanellen. collector capitularium libr. quatuor cum trib. appendicibus, an. 827, Benedicto Leuita cetera colligente, 524.
    Antiochenum conc. de Pasch. rite celebrando iuxta conc. Niceni sententiam, 452.
    Antiphonarii Romam usus in Francia, 148.
    Archiepiscopus ante susceptum pallium suo munere non fungitur, 409.
    Archiuum uaticanum donationes custodiebat, quas Adrianus misit Carolo Magno, 353.
    Archicancellarius protonot. nomine indicatus, 514.
    Arichis dux Beneu. a Desiderio instituitur anno 758, filia Adelberga in matrimonium illi tradita. Socero asportato in Franciam, Langobardorum regi subiici desiit, 123. In Liutprandi locum, qui aufugerat, successit, 154. Athalgisum uxoris fratrem restituturus Neapolitanos commouet in Adrianum et Carolum, 376. Amalphitanos bello petit, qui Neapolitanor. auxiliis eum uincunt, 471. Anno 787 a Carolo in ordinem redigitur, 475. Moritur anno post 477, dum omnia parata erant ad patriciatus honorem ei conferendum Greci imp. auctoritate, etc., 488.
    Ariminum. uide Pentapolis.
    Artabasdus Constantino deiecto inuadit imperium, 16, 25.
    Arua arue, pro aruorum, inflectitur et sumitur pro terra Adriani euo, 453.
    Aruinus comes et dux, 439, 477. Adrianus per eum nuntiat Carolo Athalgisi aduentum in Calabriam cum Grecis, 476.
    Athalgisus Desiderii fil. qui patre in Franciam ducto Constantinopolim aufugerat, a federatis in Ital. accersitur, 345. Anno 786 in Calabriam uenit, 476. Post biennium moritur, 515.
    Athanasii  doctrina de Chr. Filio Dei, 446.
    Attiniacensis synodus anno 766 habetur ex uoto Pippini regis pro sacris imaginibus et donatione exarchatus et Pentap. presentibus pontificiis et Grecorum legatis, 229 seqq.
    Atto Abbas uolturnensis legatus Stephani II ad Aistulphum, 57.
    Atto unus ex quinque legatis seu missis Caroli anno 788, a Beneuentanis missus ad Carolum cum rogo, seu libello supplici pro successione Grimoaldi; et eius uices Salerni, 482, 489.
    Augustini  doctrina de ieiunio sabbati, 392; de adoptione hominum per miseric. Dei, 449.
    Aula sancti Petri pro sacra eius confessione, 224, seq., 347, 426. Dicta etiam aula apostolica, 329, 331.
    Ausimum cum Ancona et Humana deerant possessioni per Fulradum inite anno 756, 110. Nec nisi post an. 774 in pontif. potestatem uenit.
    Autbertus fit abbas uolturnensis, Pothone calumniis affecto ac deiecto, 425, ad placitum ueniens in causa Pothonis, de improuiso moritur, 427.

B
    Balneum regis. u. Tuscia.
    Baronius uener. card. Casta eius scribendi ratio de sancto Gregorio III, 4. Nonnullas Codicis epistolas ex Bibl. uat. edidit, alias nequidquam conquisitas preterire compulsus, 114. Rebus Ecclesie tractandis Panuinio melior, 118; argumenta Panuinii aliquatenus mutat, 119.
    Basilice fundande in proprio fundo leges, 50.
    Bauari seu Baioarii anno 787 a Carolo subiugati, 487.
    Benedictus Leuita capitularium collectioni Ansegisi addit tres libros et appendicem quartam anno 845, uel post bienn., 524.
    Beneuentani una cum Langob. Romam obsident, omnia circum uastant, 85. Crudeles et impii, 86, 92. Pippini ueniam per Steph. II implorant, 110. Cum Grecis consilia ineunt sancte sedi contraria, 381; a Neapolitanis cesi optimatibus captis, 471. Adelberga agente tumultuantur in sanctam sedem et Francos, 483. Legati Caroli, detectis eorum insidiis, fuga sibi consulunt, 491.
    Beneuentanus ducatus ab Arichi uersus in principatum, 123; subactus a Carolo, 475.
    Bertrada regina uxor Pippini, 206. Stephanus III ad eam post Pippini mortem, filiumque eius Carolum dat litteras, 267. Desiderius ab altero filio Carolom. eam abstrahere subdolis artibus nititur, eiusque et Caroli gratiam inire, 268. Eiusdem et Caroli auctoritatis consortium, 273.
    Bibliothece uat. ueteris origo et progressus. Noue auctor Sixtus u 116.
    Biturica metrop. Aquitanie restituta per pallii concessionem an. 786, 468.
    Blancus Horatius, Pauli Diac. adnotator, 7.
    Bobium, seu Sassina, 335.
    Bonifacius I . Eius epistole sententia adhibetur ab Adriano in litteris ad Aegilam, 443.
    Bononia et Imola ab Aistulpho non traduntur Fulrado, 108; neque a periuro Desiderio, 111; a Carolo cum reliquis sancto Petro uindicatas, Leo archiepisc. Rauennas sibi concessas mentitur, 330, 334.
    Brundusium ducatus Beneu. terminus or., 154.
    Bulla seu sigillum plumbeum apostolicis litteris nomen dedit; eius antiquum exemplum, 193.

C
    Caballi insignes a temp. Greg. Magni pro usu pontificum quesiti, 440.
    Caieta armis pontificiis expugnata, 495.
    Caietani et Tarracinenses Campaniam Romanam inuadere moliuntur cum patricio Sicilie, 357.
    Calumnie in Adriano et Carolo conficte super sex ciuitatibus Campanie, 516.
    Camaradum, seu ligneus fornex confessionis sancti Petri, 379.
    Campanie sex ciuitates Capua, Theanum, Arpinum, Aquinum, Arces, Sora anno 787 a Carolo donantur sancte sedi, 475. Adrianus earum possessionem inire cupit per regios missos, 480. Monumenta hanc donationem asserentia, 484. Data earumdem possessio subdola, 496. Incertum utrum possesse uere fuerint, 504.
    Campulus episc. Caietanus Adriano nuntiat Athalgisi aduentum in Calabriam, 476.
    Candidi  corpus in Franciam missum, 381.
    Canon seu collectio canonum sancte sedis, 28.
    Canones apostolorum 50 in concilio  Steph. III, anno 769, a sancta sede recepti, 32. Suppositi litteris Ioannis III eruditos decepere, ibid.
    Canones et decreta pontificum a predicatoribus ignorari non debent, 403. Sceleris reum testem reiiciunt contra episc. cler. uel mon., 430. Eorum obseruantia commendatur Hispanis, 457. A Langobardis episcopis uiolantur inuadendo alienas dieceses, 511, 517.
    Cantus Romanus in Franciam uectus a Steph. II anno 753, 205, 523.
    Capitula quatuor antiqua, super quibus examinabantur episcopi, 519.
    Capitularia regum Francorum ab Ansegiso et Benedicto collecta, 524.
    Capua cum aliis Campanie ciuitatibus anno 787 donatis sancte sedi, 473. Eius ciues decem seorsim ab aliis prestant iuramentum fidelitatis Adriano, 484, 487.
    Cardinales dicebantur episcopi et presbyteri addicti alicui ecclesie, 44 seq.; in priuatis oratoriis aut basilicis non constituendi, 50.
    Cardinales sancte Romane Ecclesie presbyteri et diaconi tantum assequebantur pontificatum Caroli euo, 260. Paulus I cardin. presbyt. tit. sancti Chrysogoni creat Marinum, Pippino rege expetente, 145.
    Carisiaci stipulatur prima omnium donatio a Pippino rege, quam Carolus et Carolomannus filii confirmant, 74.
    Carolomannus Caroli Martelli fil. Pippini fr. sancti Bonifacii opera Ecclesie Gallicane satagit, 26. An. 747 monachum induit, 27, 41, 57. Aistulphi precepto et metu Optatus ab. Cass. legatum mittit ad fratrem, ut ab expeditione Italica eum auertat, 61; moritur in Francia, 113.
    Carolomannus Pippini fil. Caroli Magni fr. An. 754 creatur rex et patricius una cum patre et fratre, 73. Post patris mortem nata inter fratres discordia componitur, 275. Gilbergam uxorem duxerat, ut Carolus Hilmiltrudem, uiuente patre, 283. Quamobrem Desiderii filiam superinducere tam ipse quam frater prohibentur a Steph. III, 281. An. 771 moritur, 279.
    Carolus Magnus, qui post Cod. Car. tempora fuit imperator, 61, 63. Catholice fidei et Ecclesie perpetuus defensor: idcirco Moysi comparatus, 140. Que duo ab eodem exigebat Paulus I, patre superstite, 169. Dauidis nomine ob pietatem et fortitudinem appellatus, 140. Constantino Magno comparatus, 352. Ecclesiam siquidem Romanam exaltauit, ut beato Petro ante eius confessionem spopondit, 341. Petri ecclesiam pre ceteris semper coluit, 474, 505. Adriari orationibus se commendat, 474. Preceptores cantus Romani ab Urbe in Franciam ducit an. 787, 523. Tam pius princeps immerito traducitur ab Italo annalista, 310. Principio sui regni obsequentior matri quam pontifici, filiam Desiderii uxorem ducit, quam infra annum auctoritate sancte sedis repudiat, 264. Ducta Ildegarde ex qua filios suscipit, 327. Eius amor ingens in beatum Petrum et assidue preces Adriani barbaras omnes nationes ei subiiciunt; de Langobardis insignem uictoriam refert, 318. Saxones post diuturnam plurium annorum dimicationem debellat, perducitque ad catholicam fidem, 462. De Saracenis Hispanie triumphat, 368. Hostes Rom. Ecclesie superat, Foroiulianum ducem debellat, 348. Beneuentanos superat. 475, 487. Eosdem spectantes defectionem, consilio pontificis insuper habito, beneficiis afficit, Grimoaldum exoptatum  ducem concedens, 490, 494. Ter Adriano pontifice Romam uenit: an. 774, cum paternam donationem ab se confirmatam integram uindicauit, Tuscia Langobardorum adiuncta, 297, 521; an. 781, cum territorium Sabinense integrum Petro et successoribus concessit, 383, 415; et an. 787, cum sex Beneuentani ducatus ciuitates concessit, 475 seqq. Supremam pontificis auctoritatem in ecclesiastica ditione declarat, petens musiua et marmora palatii Rauennatis ab Adriano, 440. ueneticos ab exarchatu et Pentapoli expelli ab eodem flagitans, 459. Et ab illo exquirens num regii missi electioni archiep. Rauenn. interesse deberent, 498. Spiritualem potestatem uenerans, causam uolturnensium abbatum uult ab eo cognosci, 427. Et pro conuersione Saxonum uniuersale ieiunium indici per triduum orat, 462. Contra Adrianus Caroli opera Langobardos episcopos canonum uiolatores compescit, 508, 510.
    Carolus Martellus maiordomus Francie et subregulus, 7. Inuersor fuisse dicitur ecclesiarum, 26, 28. Sex eius filii numerantur, 77.
    Cassiodori iudicium de collectione Dionysiana, 36.
    Castrum Felicitatis in Tuscia Langob. iuris sancte sedis ab anno 774 subiectionis totius Tuscie argumentum, 337.
    Castrum ualentis in Campania Romana, 224.
    Catholice fidei et Ecclesie defensio, munus patriciatus Pippini, 180, 202, et Caroli, 334, et passim.
    Catholicam fidem et disciplinam Adrianus exponit Aegile Hispaniar. episcopo, 389 seqq.
    Centumcellis naues Grecorum exuste pontif. iussu, 370.
    Centuriatores nonnullas Cod. Car. epistolas edidere, 114.
    Chalcedonense concil. eius canones ab ap. sede ante sec. uII declinans non recepti, 29, 303. Eius concilii compendium apocryphum, 410.
    Chirographum episcopor. Tuscie Langob., 9.
    Chorepiscopor. officium et subiectio, 43 seqq.
    Christophorus primicer. integerrimus et summe fidei uir declaratur a Paulo an. 764, 216. In Constantini schismate abolendo et Steph. III electione an. 769 sue probitatis argum. prebet, 243 seqq. Idem cum Sergio filio orbantur oculis a Desiderio, 262, 267. Stephanus III uidetur eos declarare maiestatis reos in epistola subleste fidei, 268.
    Christus erronee filius Dei adoptiuus ab Hispanis dicitur, 445 seqq.
    Ciuitates quatuor Amelia, Horta, Polimartium, Blera Romani ducatus a Langobardis inuase, 9.
    Ciuitates exarchatus et Pentapolis, quarum sancta sedes per Fulradum regium missum possessionem iniit, 65 seq. Quarum non iniit, 66, 105. Eas Paulus uocat ciuitates nostras reip. Romm., 163.
    Ciuitates Tuscie Langob. donate in primo aduentu Caroli, 480.
    Ciuitates cum territoriis integris sunt donate sancto Petro a regibus Francorum, 384.
    Claues confessionis sancti Petri, 5, pro supplici libello ad Carolum Martel. misse, 22. Deum enim et beatum Petrum coniungi consueuisse a pontificibus constat in eorum petitionibus coniurationibusue ad reges Francie, 147, 157, 158, et alibi passim.
    Clerici et monachi in proposito non permanentes qua pena afficiantur, 47.
    Clerus Romanus incontinentie accusatus apud Carolum ab Adriano defenditur, 371.
    Clusina ciuitas duci obtemperat, 337.
    Collectio canonum Dionysiana primum adhibita a sancto Zacaria, 28. Eadem precipuis decretalibus caret, 37. Romana nulla Adr. tempore, 303. Omnium collectionum ingenium, 37.
    Comaclum Aemilie ciuitas a Leone archiep. Rau. inuasa, 321.
    Comita missus Steph. II, 89, 96. uide Missi pontif.
    Comites et duces promiscue ciuitatibus presunt, 439.
    Compatres Francie regum fieri summopere auebant pontifices. Idcirco pari antiquitate compatres et patricii reges Francorum inueniuntur: nam Steph. II an. 754 Pippini filios e sacro fonte suscepit, postmodum patricios fecit, 73. Successor eius Paulus I uix creatus Pippini filiam suscepisse absens gloriatur, 137. Stephanus III a Carolomanno efflagitat eodem honore frui, 279. Denique Adrianus an. 781 Rome suscipit Carolomannum Caroli filium, Pippinum deinceps uocandum, 309, 351, 353.
    Concilia quatuor generalia sec. uII declinante ab apost. sede omnino recepta, 30. Sex generalia cum Grecar. regularum compendio Carolus ab Adr. accipit in primo eius aduentu, 34, 299. Calchutense an. 787 a legatis sancte sedis de plurimis Anglorum uitiis emendandis celebratur, 505. Hierosolymitanum anno circiter 760 de sacris imaginibus, 256.
    Confessio sancti Petri, ubi continue orationes pro Carolo, 417. uide Aula, Petri  confessio.
    Constantinopolitana classis aduersus Rom. Ecclesiam Grecique omnes conatus a Beneuentanis Grimoaldo duce elusi an. 789, 515.
    Constantinopolitani canones a sancta sede non recepti ante uII sec. finem, 29.
    Constantini baptismum Adrianus laudat ex Actis Siluestri, 305.
    Constantinus Copronymus Zacarie donat massas Nymphas et Normias, 16. Repetit exarchatum a Langobardis, 11. Steph. II auxilium ab eo petit, ibid. Rome opem ferre renuit, 58. Eius incuria pontificio dominatui utilis, 64. An. 776 moritur, 336.
    Constantinus pseudopapa dictus neophytus, 240, 243.
    Constantinus et Paulus duces calumniis affecti apud Carolum ab Adr. defenduntur, 502.
    Constituti Constantiniani excerptum obtinet uIII sec., 307.
    Consulatus modica auctoritas Rome Adriani tempore, 5, 353.
    Cosmas patr. Alexandrin. Paulo de sac. imag., 192.
    Cresconii Breuiarium capitibus 300 comprehensum plures canones et epistolas indicat unoquoque cap., 32. Canones et epistole ex coll. Dionys. desumpte, 28.
    Crux a Carolo dono missa an. 787 in eccl. uat. locatur ab Adriano, 474. Aliam postea misit Leoni. III qua in supplicationibus uteretur, ibid.
    Cyclus decemnouennal. a conc. Nic. probatur, 396.

D
    Decreta pontificum et canones contra inuasores diecesis aliene, 517.
     Decretales et canones non ignorandi a predicatoribus, 403.
    Defensor, Opitulator. uide Patricius.
    Desiderius Fulrado adnitente rex Langob. eligitur, 109. A Steph. II laudibus effertur ob promissam restitutionem omnium ciuitatum que deerant Pippiniane donationi, 66, 110. Fidem fallit, 121, 137. Cum Georgio Misso Imperiali mala orditur in Romam, 153. An. 758 Rome agit subdole de restituendis Imola ceterisque ciuitatibus donationis, ut suos obsides ex Francia recipiat, 155. An. 761 Beneuentani, Spoletani, et Tusci ei parebant, 176. Peculia restituit, territoria ciuitatum et patrimonia retinet, iterumque inuadit que restituerat, 187. Filiam Tassiloni nuptam traditurus missos pontificios ire in Franciam uetat, 215. Eius malignitas et audacia in pontificem, 219. Ablata inuicem ab exercitibus restituit et recipit, 231. Romam uenit orationis obtentu, 262. Rome et in exarchatu serere discordias non cessat, 265. A Steph. III extorquet litteras aduersus Dodonem missum Carolom. et Christophorum ac Sergium excecatos, sibique fauorabiles, 269. Steph. idem Carolo, et Carolom. testatur Desiderium nichil restituisse, 277. Tyrannus ab Adriano appellatur, 476.
    Deus et Petrus a Romanis pontificibus proponi consueuerunt Francis, ut Ecclesiam alacrius defenderent, 22, 345, 367. Langobardorum profligatio utrique ascribitur, 75. Arichis et eius filius natu maior Romualdus mortui, dum Neapoli agebatur cum Grecis in sanctam sedem; Dei miraculum euidens, 489.
    Diaconi et presbyteri arcentur a penitentia, 49.
    Diaconus Paulus Hist. Langob. scriptor, 4, 7.
    Dimisse muneri aut uiro non licet nubere, 48.
    Dieceta, seu dispositor Sicilie una cum Neapolitanis fouent Beneuentanorum machinas in sanctam sedem, 484.
    Dionysius Exiguus pro sancto Dion. Alexandrino accipitur ab Adriano, 397, 452.
    Disciplina aliquatenus restituitur in Francia, 27. Monastica, seu regularis seuerissima, 435.
    Ditio suprema pontificia ante donationes, 80, 84, 91, 95. Post donationes et Langobardos exactos, 358. Spoletum non comprehendebat, 379. Resp. Romanorum appellatur, 345. Ciuitates et territoria integra continebat, 384, 440.
    Dodo missus Caroli Magni Desid. artibus maiestatis insimulatur, 268.
    Domna appellatur regina Beltrada, 210. Gisla, 337.
    Domni Pippinus, Carolus, et Carolom., 237, 285, 322, 323, et passim in titulis litterarum.
    Donatio prima omnium facta a Pippino in Francia a filiis regibus propria manu firmata an. 754, 81. A Steph. III appellatur augmentum Romane ditionis, 85, 91, dilatatio prouincie a S. P. Q. Romano, 144, facta Petro et eius uicario, 239, ob ueniam peccatorum, 228.
    Donatio altera Caroli Magni an. 774, 297, 321, facta diuo Petro et eius uicariis pro mercede anime, 325, 330, 333, 341, 384. uide Carolus.
    Donatio Constantini supposititia medio seculo IX emersit, 304, 306. Certa  eiusdem Constantini, patriciorum, et aliorum, 353.
    Donationes omnes facte pro mercede anime, 405.
    Droctegangus abbas missus Pippini agit Rome de profectione Stephani II in Franciam, 69. Eius litteras ad regem defert, 58.
    Dromones, naues bellice Siculorum, 155. uide Stolum.
    Ducatus Beneuentani fines orientales, 154.
    Ducatus Spoleti et Tuscie a Carolo oblati sancto Petro, retento supremo dominio, 342.
    Duces tam pontifici quam regibus Francor. erant, 502.
    Duces ciuitatum, 437.
    Duces Franc. ab Steph. II orantur, ut Pippino ferenti opem Ecclesie adsint, 72.
    Duces quatuor Spoletanus, Beneuentanus, Foroiulianus, et Clusinus federati aduersus pontificem et Carolum, 344.

E
    Ecberti Liber penitentialis, 304.
    Ecclesia et catholica fides a Pippino et successoribus defendende suscipiuntur, 142, 334.
    Ecclesie contra Grecorum heresim defensio a pontificibus semper quesita, 494. Eius bona dissipantes ob simoniam Adrianus queritur, 518.
    Ecclesie sancti Petri prestantia, 505.
    Electio canonica ab Adriano uindicata, 518 seq. Rauenn. archiep. subiecta sancte sedi, 499.
    Elipandi et Ascarici episcopor. Hisp. error de Filio Dei adoptiuo, 445.
    Embolum, seu postscriptum, 329, 334.
    Eusis benedictio ante patricium nulla, 159.
    Episcopi precibus pugnanti populo uictorias impetrant, 42. Arma temporalia tractare prohibentur, 434. Desertores recipiens excomm., 51. Iuramentum episcoporum Tuscie, 9. Pisanum, Lucanum, et Regensem ad suas ecclesias remittere oratur Carolus, 319.
    Epistole fere excise argumentum a Carolo iubetur in Cod. referri ad Rom. Ecclesie utilitatem, 153. Data Aruino pro reb. Beneu. desideratur, 494.
    Equi insignes pro maiestate pontif. petuntur, 441.
    Ermenaldi filia, relicto monasterio, nubit, 511, 518.
    Examen episcopor. ante consec. Adriani euo, 519.
    Exarchatus a Langobardis inuasus, 11. Ipse et Pentapolis restitui dicuntur, quia iuris sancti Petri, 76. Utramque prouinciam S. P. Q. R. uocat dilatationem Romane ditionis, 144. Desiderii artibus ad defectionem procliues, 265. Earum populi subditi pontificis, 522. uide Donatio.

F
    Fastrada uxor Caroli post Hildegardem, 424, 431, 435.
    Fauentia, Imola, Ferraria a Desiderio restitui promittuntur, 109.
    Feliciane heresis origo, 783, 390.
    Ferrandi collectionem Cresconius sequitur, 37.
    Ferrarie ducatus et Comaclum a Leone archiepiscopo Rauenne inuaduntur, 321.
    Fidei catholice et apostolice sedis defensio duo patriciatus munia, 140 seq. et passim in Cod.
    Fines ditionis pontificie et monarchie Francor. perspicue nominantur, 464.
    Flagellatio monachis errantibus indicta, 435.
    Fleury carpit epistolam Petri nomine scriptam intempesta eruditione, 98.
    Folradus abbas Hieronymi fratris Pippini filius, 77, possessionem init ciuitatum exarchatus et Pentapolis pro sancta sede, 65. Idem cum sociis suis Langobardorum seuitie oculati testes fiunt, 80.
    Formata metropolite necessaria episcopis itinerantibus, 51.
    Forobonum hodie Foronouum in Sabinis, 223, 406.
    Foroiuliensi duci Rodgaudo deuicto, Carolus Marcarium substituit, 372.
    Franci rogantur Romanis opem ferre, 1 seqq. Negligentes annis quatuordecim non quesiti, 11. Ut primum in Italiam ueniunt sanctam sedem defensuri, uictores in Franciam redeunt. Inde amor ingens in principem apostolorum cepit, 23, 76.
    Fredegarii continuatoris locus corruptus de legatione duplici Greg. III, 2, 7.
    Fulgentius  ad Eugyppium contra Pelagian. de predestinatione, 445 seqq.

G
    Gabeli comes dominicus a Leone archiep. Rau. male habetur, 335.
    Galliatensis monast. sancti Hilarii historia, 437.
    Gallicani episcopi decretor. pontificum ueneratores, 52.
    Garamannus Caroli dux in regno Italie ab Adriano remoueri petitur, quia exarchatus bona inuaserat, 460.
    Garinodus dux et Grimoaldus missi Desiderii ad sanctam sedem, 110.
    Gasindi Langobard. simile officium gardingis Gothorum, 511.
    Gausfridus Langobardus in Allonis insidias decidit, 317, 319. Carolo in suspicionem uenit, 363.
    Georg. card. episc. Ostiensis Steph. II comitatur in Franciam, 83. Eiusdem pontificis missus ad Pippinum, 88. Iterum cum Ioanne regionario et sacellario, 112. Idem cum Petro presb. cardinali detinetur a Pippino in Francia Pauli pontif. consensu, qui contra detinet Rome Wulfardum et Collegam, 230 seq.
    Georgius primicerius cantorum moritur, 203.
    Georgius protosecreta, cum Ioanne silentiario legatione imperatoris fungitur ad Pippinum an. 755, 112. An. autem 758 fedus init cum Desiderio pro capienda Rauenna, et expugnando Hydrunto, ope Siculorum accedente, 155.
    Germanis nuper conuersis dispensatio in quarto gradu conceditur a Gregorio II, 53.
    Gilberga Carolomanni uxor, post huius obitum, apud Desiderium se recipit cum filiis, 279.
    Gisila Pippini filia postea abbatissa monast. Calensis, 137. Negata Constantino Copronymo pro filio suo, 285. Desiderius nequidquam pro filio Athalgiso eam petit a Bertrada, 287.
    Greci minis semper, nunquam armis terrent Paulum I, 128. In Romam et Rauennam moturi dicuntur, 176. Piraticam exercent, ab Adriano eorum naues exuste Centumcellis, 370. Eorum uicinitas ducatui Beneuentano metuenda uidetur Adriano. 377. Consilia ineunt cum Beneuentanis sancte sedi contraria, 381. Dominatio eorum  in Italia non extenditur citra Calabriam et Neapolim, 497.
    Gregorianum officium Ambrosiano reiecto Galli recipiunt, 523.
    Gregorius Magnus  quatuor synodos ut quatuor Euangelia ueneratur, quatenus hereses damnant, 29. Testatur suo euo corpora sanctorum non moueri, 381. Pontificis maiestatem dedecere equos miseros aut optimos asellos, 441.
    Gregorius III Carolo Martello binas litteras scribit, 1. Quarum sententia eruditi abutuntur in rem suam, 17. Numerat annos imperatoris, 25. Scribit librum penitentialem, cui nomen Iudicia, 30.
    Gregorius Nazianzenus  de duabus Christi naturis, 447.
    Gregorius Nyssenus de adoptione filior. hominum, 448.
    Gregorius presb. Capuanus Adriano detegit Adelberge et Beneuentanorum molimina, 487, 489.
    Grimo abbas monast. Corbeiensis. uide Missi regii.
    Grimoaldus Arichis ducis Beneu. fil. mortuo patre, et Romualdo fratre maiori natu, petitur successor a Carolo, apud quem erat obses, 3, 477. Carolus eum mittit Adriano inuito, 489.
    Gundibrandus dux ciuitatis Florentie, 437.

H
    Haistulphus rex Langob. urbem obsidet, 21. uide Aistulphus.
    Hegumenus seu abbas, 632.
    Heleutherius et Gregor. Rauennates praui homines, 421.
    Hermembertus nomen frequens in Galliis, 395. Bituricen. archiep. Romam uenit pro pallio, 467. uide Missi regii.
    Hiems ualida an. 764 in Oriente et Occidente, 209.
    Hilarii  Pictau. episc. doctrina de adoptione, 450.
    Hilarii  monast. Galliaten. ab Hilaro abb. fundat., 437.
    Hildebrandus Spoleti dux moritur an. 789, 515.
    Hildegardes regina Adr. commater moritur an. 783 prid. Kal. Maii, 420.
    Hildericus a Langobardis dux Spoleti factus, 21.
    Hispane eccl. fundator Petrus, et successores, 444. Ante Adr. testatus illud erat sanctus Innocentius, ibid.
    Hispanorum error de Paschate a Quartadecimannorum diuersus, 445, 451; alii eor. errores, 457.
    Histriensis insule episcopus excecatus, 372. Territorium non erat iuris sancte sedis, 373.
    Homicide uoluntario negata communio usque ad uite exitum; inuoluntario post septem aut quinque annos penitentie, 53 seq.
    Horologium nocturnum Pippino missum a Paulo I, 148.
    Hospitalia in montibus pro peregrinis suscipiendis, 437.
    Hucbaldus Caroli Magni missus Michelium Rauenne intrusum, Steph. III id petente, in ordinem reducit, 265.
    Hugbertus episc. uenit ad limina Caroli litteras deferens, 524.
    Hypocartosis. uide Camaradum.

I
    Imagines sacre a Grecis uiolate defectionem Romanorum pariunt, 14. A Langobardis incense, 86, 92. Pippino uindicande proponuntur ab Steph. II,  111. Earum et catholice fidei defensio, precipua cura pontificum, 126 et passim in Cod. Causa item precipua Grecorum auersionis a sancta sede, 128, 177. Ab orientis patriarchis acerrime uindicate, 192, 256. Asserendi causa earum cultum in Francia, eo translata corpora sanctorum Gorgonii, Naboris et Nazarii, 213.
    Immo Pippini missus Stephano II, 134. uide Missi regii.
    Imola cum aliis ciuit. quarum possess. Folradus non iniit subdole promittuntur restitui sancte sedi a Desiderio, 150. Eamdem cum Bononia sibi arrogat Leo archiep. Rau., 330.
    Imperatores Greci per legatos et litteras conciliare sibi curant Francorum reges, 126. Paulum I commercii litterarum Constantinopoli accusant; quas scilicet pro sacrarum imaginum defensione scribebat, 216.
    Indiculum orthodoxe fidei ab ipso pontifice emitti consueuit octauo etiam seculo, 466.
    Innoc. I  de ieiunio fer. uI et sabbati, 391.
    Italia modica eius pars octauo sec. imp. Orientis paret, 127. Ciuitatibus preerant duces et comites, 472. Langobardia commendatur Carolo, tanquam uitiis obnoxia, presertim simoniaca labe laborans, 511, 518.
    Itherius Bertrade, et Caroli missus ab Adr. laudatur, 272. uide Missi regii.

I
    Ieiunium ferie uI et sabbati auctoritate Patrum, 391; indictum tridui pro conuersione Saxonum, 462.
    Ioannes uIII decernit canones omnes et decretales accipiendas, 38.
    Ioannis Chrysost.  de adoptione hominum doctrina, 448.
    Ioannis diaconi liber de eccl. Later. suppositus, 247.
    Ioannis monachi uisio incredibilis, 434.
    Iudices, uidelicet duces et comites in Francia, 227, a Carolo constituuntur Papie, 332.
    Iulianus presb. card. discipline sollicitus collectionem Dionysianam promouet, 37.
    Iuramentum fidelitatis sancto Petro, pontifici, et Carolo in exarchatu, 334.
    Iustellus de collectione canonum minus recte, 36.
    Ius uetus sancte sedis falso ponitur in collectione Dionysiana, 37.

K
    Kyrie eleïson CCC pro Caroli uictoriis de barbaris nationibus, 318.

L
    Labbeus Gretserianam editionem Cod. Car. uidens argumenta epistolarum emendatiora edidit, 120.
    Langbard. missus Pippini. u. Missi regii.
    Langobardice expeditionis tempus, 21.
    Langobardorum seuities et impietas, 84, 86, 92. Minaces littere et pertinacia in sanctam sedem, 223, 240. Eorum difficili tempore plura auribus quam litteris committi consue erunt, 261. Mancipia uendunt Saracenis, 369. Prauum prebent exemplum ex monasterio ad seculum redeundi, 511. Alienas dieceses episcopi inuadunt, 509, 517. Eorum regnum Carolo eripere tentant dux Foroiulianus et federati, 345. u. Aistulphus, Desiderius, Pippinus, Carolus.
    Lapis porphyreticus basilice uaticane. u. Mensa.
    Legati sancte sedis celebrant concil. Calchutense, 505.
    Leo , eius doctrina de adoptione hominum in filios Dei, 450.
    Leo archiep. Rauennas electus, intruso Michelio, deportatur Ariminum, 266; inuadit exarchatum et tentat Pentapolenses per suum missum Theophylactum, 321. Sergium imitans Adriano negotium facessit, 323. Ad Carolum se confert, Adriano inuito, 326. Patriarche Gradensis litteras ad pontificem intercipit, fractumque ab eo sigillum Adrianus dolet, 328.
    Leo imperialis Sergium archiep. Rau. corrumpere nequidquam molitur, 178.
    Leo et Constantinus Greci Augusti impii, 14.
    Libri pontificalis cum Cod. Carol. concordia, 110.
    Litanie per sec. X centum Kyrie, centum Chr. et centum Kyr., 463.
    Littere Cod. Car. ob metum Langob. conficte, 124.
    Liuthericus. u. Missi regii.
    Liutprandus cum Hildebrando filio Langobardorum reges, 20.
    Liutprandus dux Beneuentanus Desiderii metu Hydruntum fugit, 154.
    Ludou. II testimonium de Francis regibus auctoritate apostolica, 60.
    Luminaria, pauperes, et peregrini ex fructibus patrimoniorum alebantur 111.

M
    Magdeburgenses Panu. cod. uat. norunt, 117.
    Maginarius abbas Dionysian. Fulradi success. u. Missi regii.
    Mallianum sedes hodie episcopalis Sabine, 406.
    Mancipia Saracenis ueneunt a Langobardis, 369.
    Mansionarius confessionis sancti Petri legatione fungitur, 227.
    Marcarius dux Foroiulen. creatus a Carolo an. 776, 372.
    Maria uirgo, angeli, etc., inuocantur a Steph. II Pippini opem implorante pro defensione Urbis et Ecclesie, quo tempore Greca impietas maxime uigebat, 75, 81.
    Marinus petitione Pippini creatur card. tit. sancti Chrysogoni, 148. Reus maiestatis, 129. Ne in perditionem ruat, Paulus rogat Pippinum, ut episcopum creari sinat in Galliis a Wilcario apost. sedis uicario, 160. Restituitur in pristinum, 209.
    Martinus Bracarensis collectionem canonum edit clero et laicis utilem, 38.
    Mauritius episc. Histriensis excecatus, 372.
    Mauritius dux Ariminensis societate inita cum Desiderio Pentapolim turbat, 266.
    Mensam altaris donatam Stephano II a Pippino, et a regiis missis in confessione beati Petri constitutam Paulus consecrat, 224. Missam super eadem celebrat, perpetuo ibi permansuram decernit, 225. Fortasse ipsissima est que, parieti basilice herens, diuisionis ossium inscribitur, ibid.
    Metropolite auctoritas in prouincia, 43.
    Michelius post Sergii obitum Rau. sedem inuadit, 265.
    Migetius nomen priscum in Occitania, 445.
    Missi Imperiales. An. 754, Ioannes silentiarius et Georgius protosecreta, 112, 160; Silentiarius in Francia constitit,  litteras regias ad imp. obtinuit, ibid. Post annos decem Synesius eunuchus et Anthimus. Hic remittitur, detinetur alter in Francia, 213. An. circiter 763 Constantinopolim petunt missi regii et pontificii, 208. An. 787 Ischamus et Leo ueniunt cum Athalgiso in Calabriam, 477. Sequenti anno Neapolim, ubi Beneuentana defectio dirigitur contra sanctam sedem et Carolum, 485.
    Missi monasterii Galliatensis, 438.
    Missi Pontificum Romanorum.
    Gregorii III Carolo Martello Anastasius episcopus, Sergius presbyter, 5. An. 739, Anchartus, 22.
    Stephani II. An. 754 Wilharius ep. Nomentan., 78, 83. An. 755 Georgius card. ep. Ostiensis, Warnearius abb. missus regius, Thomaricus, et Comita, 88, 96. An. 756 idem Georgius ep. et Ioannes regionarius et saccellar., 112.
    Pauli I. An. 757, anonymi, 134, 137, 146. An. 758, Gregorius ep. et Steph. presb., 151. An 759, Petrus presbyter, 164, Georgius ep., 167. An. 761, Petrus primicerius defensorum, 181, 184. An. 763, Ioannes subdiac. et abbas, Petrus primus defensor, 202. An. 764, Ioannes subd. et abb., Pamphilus defensor regionarius redeunt ex Francia cum Flauino regio misso, 212. Philippus presb., Ursus fidelis pro Tassilone Baioarior. duce, 215. An. 766, Petrus notarius regionar. et Ioannes mansionarius confess. sancti Petri, 227.
    Constantini Neophyti. Anno 777, Christophorus presb., Anastasius notar. regionar., 256.
    Stephani III. An. 768, Sergius nomenclator, 259. Anastasius primus defensor, et Gemmulus ad Desiderium, 263. An. 770, Petrus presb. Pamphilus defensor regionarius, 287.
    Adriani. An. 774, Anastasius, 319. Andreas episcopus et Anastas. cubicularius, 323. An. 775, Andreas episc. et Pardus hegumenus, 332. An. 776, Stephanus saccellarius Beneuentum, ubi federa tractabantur, 344. An. 777, Philippus episc. et Megistus archidiac. quorum legationis tempus incertum, hoc enim loco memorantur reduces. Philippus, et Andreas episcopi, ac Theodorus consul Adriani nepos, 353, 356. Andreas et ualentinus episcopi, 362. An. 781, Agatho diaconus et Theodorus cos., 385. Anno 782. Stephanus olim saccellar., 387. An. 788, Crescens et Adrianus duces Beneuentanum in ducatum cum regiis missis pro sex ciuitat. possess., 496.
    Missi regii princip. Francorum.
    Caroli Martelli: Grimo abbas Corbe ien., Sigibertus reclusus sancti Dionysii. An. 732.
    Pippini regis. An. 754, Folradus presb. et abbas cum sociis, 77. An. 755, Warnearius abbas, 88, 97. An. 756, Folradus et socii, 108. An. 757, Immo, 134; Folradus et Rodbertus, 156; Wulfardus et socii, 137; Langbard., 145. An. 759, Remigius Rothom. archiep. Fr. regis, et Autharius dux, 163. An. 760, Droctegangus, et Wulfardus abbates, 169, 171. An. 761, Wilcarius ep., Felix religiosus, et Ratbertus uir illuster, 175; uidmarus et Gerbertus abbates, et Hugbaldus uir ill., 186. An. 763, Haribertus abbas et Dodo comes, 200. An. 764, Flauinus Cappellanus, 211. An. 765, Andreas et Gundericus, 222, 230. An. 766, Wulfardus et socii, 228. An. 767, Wilcarius ep., Dodo, et Wichardus fideliss., 239.
     Caroli, Carolomanni, et Bertrade. An. 769, Dodo Carolom., 267; Itherius Caroli et Bertrade, 272. An. 770, Gauzibertus ep., Fugbertus religiosus, Ansfredus, Helmgarius, Caroli et Carolom., 275; Beraldus abbas, Aubertus uir ill. Carolom., 278. An. 773, Hucbaldus Caroli, 265, 499.
    Caroli Magni. An. 776, Possessor ep., Rabigaudus abb., 340, 347. An. 780, Ado diac., 378. An. 782, Itherius abbas et Maginarius capellanus, 387; Petrus episc. Ticinen. pro Aegila, 390. An. 783, Maginarius abbas pro territorii Sabinen. traditione, 414; Georgius ep., 416. An. 784, Possessor archiep. Ebredunen, 426; Garamannus dux, 433; Aruinus dux, pro musiuis et marmoribus ab Adr. obtinendis ex palatio Rauenn., 439. An. 786, Andreas abbas Luxouiensis, 461; Itherius et Maginarius abbates, 465. An. 788, Roro cappellanus et Betto, 476; Atto diac. Gotteramnus ostiar., Maginarius abbas, Ioseph diac. et Liuthericus, quinque missi tempore commotionis Beneuentane, 481 seqq. An. 789, Hermembertus presbyter, pro ritu electionis archiep. Rau., 498; anonymi cum missis Offe Merciorum regis, 507. An. 790, Bernardus ep. et Rado abbas protonotarius, 514. Summo cum honore excipiebantur, ubi in Eccl. ditionem perueniebant, 340. Placita habebant Rome flagitante pontifice, 131. Ubi grauis aderat causa, Rome detinebantur, 153. Quandoque mittebantur possessionem ciuitatum, etc., tradendi causa Romano pont., 332. Pari honore regii ac pontificii habendi erant Rome, et in Francia, 522. Plura iis tractanda committebantur, que in litteris non sunt expressa, 225.
    Monachi clericatum assecuti in proposito manere debent, 49. Ad episcopatum per gradus uenire possunt, ibid. Desertores puniuntur, 54. Item a proposito abscedentes, 47. uolturnenses ad Carolum ultro se conferunt calumnias repulsuri, 431. Remigii fr. Pippini cantum Rom. ediscunt a Simeone primicerio cantorum, 204.
    Monachismus uniformis in Galliis tempore sancti Bonif. Moguntini, qui ordinem sancti Bened. propagauit, 43.
    Monasterium sancti Siluestri a Paulo I fundatur in domo propria, 236. Soractense sancti Siluestri, cum tribus aliis subiectis Pippino concessum, 193. Galliatensis historia, 437.
    Moniales ab altari arcentur, hominumque officio fungi prohibentur, 46. Non uelate, si nubant, ad penitentiam accipiende, 52. uelate seu professe si nubant, a penitentia arcentur donec maritus uiuit, 52. Sponte propositum suscipientes si nubant ante professionem peccant, 55.
    Moria locus erat 60 mill. a Constantinopoli, 418.
    Moysi et Dauid comparatur Pippinus, quia Ecclesiam ab oppressione liberauit, 107. uide Carolus Magnus.
    Moysis et Iosue exemplo episcopi orantes uictorias assequuntur, 42.
    Musiua et marmora palatii Rauennatis concessa Carolo ea petenti, 440.

N
    Narnia Romani ducatus ciuitas Pippini metu restituitur Romanis ante donationis effectum, 66. Eadem cum aliis ciuitatibus Romanorum a Langobardis inuaditur, ante possessionem exarchatus, 87, 93.
    Natalis Alexander et Petrus Marca de iure pontificio ueteri et nouo minus, recte, 39
    Neapolitani ficte agunt cum Adriano, Arichi Beneu. duce sic suadente, 376.
    Nestorius blasphemans Dei Filium purum hominem dixit, 445.
    Niceni concilii doctrina de Christo Filio Dei, 446. De Paschate rite celebrando, 452. Differendum docuit usque ad diem XXI lune non XXII, iuxta Hispanorum errorem, 454.
    Nicolaus u Bibl. uat. instituit, Sixtus Iu explet, 116.
    Notarius et cancellarius quandoque idem, 514.
    Nuptie cum duobus fratribus, aut duabus sororibus uetite, gradus affinitatis explicati, 53.
    Nymphas et Normias massas Ecclesie Romane donat Constant. Copron., 16.

O
    Offa rex Merciorum in Anglia. Fabula et indiculum ei affictum, 503, 506. Suum regnum sancte sedis uectigale facit, 505.
    Officia militaria et ciuilia pontificum regiis persimilia, 502
    Officia septem palatina: primicerius, etc., 247.
    Opere pro idcirco, aut simili, 385.
    Optatus abbas Cassinensis missus Stephani II ad Aistulphum, una cum Attone uolturnensi, 57, 70. Repetit suos monachos ex Francia, 113.
    Orationes assidue pro Carolo eiusque parentibus uita functis, 474.
    Oratorii, seu basilice in proprio fundo erigende leges, 50.
    Ordinationes episcoporum Rome ex alienis diecesibus octauo seculo, 408.
    Organum a Constantino Copronymo dono missum in Franciam, 148

P
    Pallii disciplina a sancto Bonif. Mogunt. stabilita in Galliis an. 743, Caroli Magni euo obtinet, 467. Nequidquam Hincmarus, eiusque sequaces recentiores labefactare eam nituntur, 468.
    Panuinius litteras Cod. Car. testabatur, suo euo in bibl. uat. existere, 115. Est auctor argumentorum ap. Centuriat. et Baron., 118. Que apud Labbeum emendatiora occurrunt, 120. Eorumdem ratio habenda, 133. Idem auctor sero et breui tempore rebus Ecclesie dans operam de pontificibus, et cardd. opus confecit, 116, 119.
    Pardus hegumenus. uide Missi pontif.
    Parochia pro diecesi accipi consueuit, 510.
    Pascha quando celebrandum, 452. uera doctrina paschalium terminorum et controuersia inter Latinos et Alexandrinos, 396.
    Patriciatus Francorum regum ab Steph. II collatus Pippino, eiusque filiis an. 753 per unctionem regiam, 11, 60. Eiusdem uera indoles. Defensio catholice fidei et Ecclesie Rom., 73, 189, 460, 500. Patriciatus Petro ascriptus in exarchatu, Carolo in urbe, 294, 521.
    Patriciatus imperialis longe alius, 74, 295, 488.
    Patricius Romm. appellatur in Cod. tutor, 136; defensor, 142; auxiliator, 144; defensor, et liberator Ecclesie, 150; liberator sancte Dei Ecclesie, et eius peculiaris populi, 153.
    Patrimonia Calabritanum et Sicutum a Grecis inuasa, 13, repetuntur, 111. Campanum a Steph. III quesitum, 272, a Neapolitano diuersum, 376; Sabinense, dictum etiam territorium,  384; Tuscie, Spoleti, Beneuenti, Corsice uetustissime concessionis Grecorum impp., etc., pro remedio animarum suarum, 353.
    Paulinus quidam scribit pro Theodosio II apocrypha, 410.
    Paulus I ante pontificatum missus Stephani II fratris sui ad Aistulphum, 57. Eidem succedit, 114. De fide catholica et sacris imaginibus magis sollicitus quam de temporali dominatione, 126. Eius tempore nullum incrementum donationi Pippiniane factum, 125. Eius epistolarum ordo turbatus, 129 seq. Argumenta apud Centur. et Baron., 114. Timore ancipiti semper uexatur Langobardor. et Grecorum, 121. Grecorum molimina nuntiat regi, 178. Missum regium Rome commoraturum contra eosdem efflagitat, 181. Sex patricios cum classe aduenire nuntiat, 219. Scribit litteras Pippino ex Desiderii uoto, 149. Aliis litteris priorum fidem diluit, 158. Langob. regis amicitiam se culturum promittit, si fidem seruarit, 197. A calumniis se purgat, 207. Concedit priuilegium monasterio sancti Siluestri, 236.
    Pentapoles due mediterranea et maritima, 335. Eius ciuitates una cum exarchatu a Pippino donate ab Arimino usque Eugubium, ibid. A Desiderio hostilia patiuntur, 154. Pontifici quam Leoni archiepiscopo Rau. obtemperare malunt, 321. Athalgisi aduentum Adriano nuntiant, 476.
    Persarum excursio prope Constantinopolim, et magna preda, 418.
    Petasius in Tuscia Rom. rebellis, 14.
    Petronilla  eius oratorium in basil. uat., 136.
    Petrus  dimittit peccata, 71; concedit uictorias, 75; per suum uicarium unxit in reges Pippinum et filios, 76, 82, 94, 183, 189, 222 et alibi passim. uictoriam Pippino miraculose concessit de Langob., 79. Francos reges in suos peculiares elegit, 82. Continuo post Deum ponitur in uehementioribus petitionibus, 87, 345, 367. Potestas clauium, 140 et passim in Cod. Steph. II intra urbem obsessus, maximisque in angustiis Petrum ipsum quasi deprecantem inducit, 98. Pippinus Petro et eius uicariis donationem fecit pro anime mercede, 154, 156, 201, 223, 276, 321. Carolus confirmat, et amplificat super ipsum sacratiss. corpus, 367 et alibi passim in Cod. qui constanter docet in basil. uaticana quiescere tantum thesaurum, 100, 361, 367. Quare pre aliis a Carolo dilecta et locupletata, 474, 505.
    Petrus et Paulus una simul inuocantur, 223, 273, 462. Utriusque doctrina de Filio Dei uiui, 446.
    Petrus de Marca de iure pont. ueteri, et nouo minus recte, 39.
    Philippus presb. et Eustachius dux iudices missi ab Steph. II ad regimen exarchatus, 323.
    Pippinus maiordomus Francie, 41. Zacarie auctoritate rex, 69, 73. Eius donatio Carisiaci facta, 321. Integra seruatur in archiuo sancte Ecclesie, 65. Nouus Moyses et nouus Dauid, 140, 200, 233. Tanquam fidelis Deo et beato Petro a Paulo I proponitur imitandus Carolo et Carolom., 184, 190. Constanter appellatur in omnibus Pauli epistolis protector et defensor fidei catholice et Ecclesie, seu auxiliator et liberator, 182, 186 seq., 220. Sacrarum imaginum defensor, 196. Eius amor in sanctum Petrum et pontificem, 146. Grecorum missos nonnisi coram pontificiis audit, 212. Constantia in sancte  sedis et Romm. defensione, 214. Sollicitudo de sancte sedis et pontificis statu, 207. Paulo Grecorum litteras communicat, 215. Paulus filium cognominem Pippini e sacro fonte suscipere optat, 168. Monet ne, Bertrada dimissa, Anglam ducat, 284.
    Pippinus antea Carolomannus Caroli fil. ab Adriano suscip. e sacro fonte, postea Italie rex inungitur, 351, 383.
    Placita Rome nabita a missis Pippini, 131.
    Penitentes ad clerum non admittantur, 49.
    Penitentiales libri tota Europa peruagantur, 30.
    Polorum arbiter, polorum et tellurum creator Deus, 207, 217.
    Pontificalis liber Anastasio tributus, 7, 9.
    Pontificis et regis par potestas in sua cuiusque ditione, 521.
    Populonii et Rosel. fines an. 787 nondum possessi, 474 seq., 480.
    Possessio exarchatus et Pentapolis an. 756, 107.
    Pothonis abbatis uolturn. causa, 387, 424 seqq., 431.
    Predestinatio et liberum arbitrium ab Hispanor. errore uindicantur, 401, 455.
    Prefectus urbis criminales causas cognoscebat, 247, 365.
    Presbyteri et diaconi penis obnoxii, 47, 50 seq.
    Primicerius cantorum sancte sedis, 204.
    Principatus Langob. minoris initium, 123.
    Priscillianismus in Hisp. rediuiuus uIII sec., 403.
    Prouinciale Gallicanum Carolo Adrianus, 299.
    Ptochium hospitale pauperum seniorum, 48.
    Pyttacium et pseudopyttacium quid? 410.

Q
    Quartadecimani a concilio Niceno damnati, 395. Eorum error falso Hispanis tributus, 445.

R
    Rauenna metuit Grecorum arma, 176.
    Rauennates dicuntur Aemilie populi, 329.
    Rauennates archiepiscopi Constantinopolitanos patriarchas imitati conflant schisma, 499. Rite electi consecrantur Rome, 501.
    Rauennates et Pentapolenses iudicandi Rome, 520.
    Reginaldus Clusii dux malus Eccl. finitimus sub Desiderio amouendus, 338, 344. Ante ducatus honorem castaldus Castri Felicitatis, 337.
    Responsale Rom. Pippino missum a Paulo, 148.
    Respublica sancta perperam uocatur sac. Rom. imperium, 15.
    Rodicausus monachus Pothonis abb. uolturn. accusator a canonibus reiectus, quia stupri reus, 429.
    Rodgaudus dux Foroiul. Italie regnum affectat, 345; a Carolo deuictus, 347; ab eodem deiectus, 372.
    Rodigangus ep. Meten. et Autcarius dux missi regii ducunt Steph. II in Franciam, 58, 69, 77.
    Rogationum genus Caroli Magni euo, 463.
    Rogus, seu supplicatio pro Francorum ope impetranda, 3, pro successione Grimoaldi in Beneu. ducatu, 489.
    Roma et eius ducatus iuris pontif. ante donationes, 12; perperam donationibus accensentur, 68. A seuitie Langobardor. liberantur, 147. Imperatoribus Grecis nequidquam paruisse dicuntur, 128, 176. Id Greci ipsi fatentur, 210, 345.
    Romanam Eccl. Adr. appellat Ecclesiam Dei, id est beati Petri, 352.
    Rom. pontifex a Deo eligitur, 507. Electionis ritus An. 769, 260. Ex presbyteris tantum et diaconis cardinalibus eligebatur usque ad exitum sec. IX, 291. Ante consecrationem electus inscribitur, 114. Ante Gregorium III ordinatio seu consecratio confirmationem principis sequebatur, 289; a Greg. III ad Leonem III consecratio libera, 134, 241, 290, 292. uicarius Petri passim in Cod., 183, 239. Summa eius potestas in spiritualibus, 520. In temporalibus, 521 seq. Rome et in eius ducatu princeps, 67, 293, 370, usque ad an. 728, 13. Grecis dominium si resipiscerent redditurus, 16, 58; in exarchatu ab an. 756, 261, 423, 440; potestas eius quam uocant coactiua, 364 seq., 516, 520. S. P. Q. R. eum dicit dominum nostrum a Deo decretum, 143. Ditionis eius a regum Francorum ditione perspicua distinctio, 463. Nulla utitur collectione canonum ante Zachar., 32, 42, 301; in regibus uel minima extollit, 474. Eius opera reconciliationes principum quesite, 215.
    Romualdus fil. Arichis natu maior premoritur patri, 489.
    Ruinartius duas tantum Greg. III epistolas nouit, 2, 5.

S
    Sabanum, non sabarium, linteum quo ex sacro fonte excipiebantur baptizati, 136.
    Sabinense territor. seu patrimonium, 314, 384, 414 seq.
    Sacramentarium sancti Greg. in Franciam, 523, 525.
    Sacramentum episcopor. Tuscie, 9; ab Adr. exactum pro innocentia monachor. uolturn., 431.
    Sale sancti Petri seu domus rustice, 20.
    Saluatoris sac. imago in processionibus, 463.
    Sanctor. corpora non mouenda Adr docet, 381.
    Sanguis, et suffocatum olim uetita, 400, 454.
    Saraceni emunt mancipia a Langob., 369. An. 777 a Carolo profligati in Hispania, 356.
    Sasantina curtis monast. Galliaten., 438.
    Saxones tandem debellati an. 785 cum Widichindo eorum duce ad fidem conuertuntur, Caroli opera, 462. Nonnulli ad paganismum reuersi ad penitentiam admittendi, 465.
    Schisma Rauenn. archiepiscoporum, 499.
    Scriptura Rom. Langobardica Adr. euo, 120.
    Secundicerius cantorum primicerio succedebat, 204. Tertii cantoris officium, 204.
    Sedes  Cresconii collectione utitur, 34.
    Senogallia iuris Rom. pontificis, 224.
    Sergius archiep. Rau. uxoratus Rome litibus implicitus, 138; nimium sibi tribuens deiicitur a Steph. II, 322. Restitutus grati animi ergo nuntiat Paulo Grecor. insidias, 178.
    Signum pro termino adhibitum, 388.
    Sirmondus de coll. Dionys. deceptus decipit, 28, 39.
     Spatha apallarea, 159.
    Spoletanus, et Beneu. duces Pippino fidelitatem iurant, 154; uterque ducatus Langobardis subiectus, 176; uterque a Carolo oblatus sancte sedi, 298, 341, 379.
    Stephan. II Constantinopoli auxilium petit, 70. A Francis obtinet, 11. In Franciam se confert, superatis Langobardor. insidiis, 58, 61. Ibi graui morbo tentatus conualescit, 79. Pippini filios suscipit e sacro fonte, 73. Obtenta possessione exarchatus et Pentapolis, actores et iudices eo mittit, 323. Moritur, 114, 133. Epistolarum eius ordo certus, 59.
    Steph. III. An. 758, missus Pauli ad Pippinum, 151. Creatus pontifex, canones apostolorum 50 accipiendos decernit, 32. Ex Desid. uoto Ecclesie statum conturbantis simulatas litteras dat Bertrade et Carolo, 262, 265, 291. Carolomanno compater fieri optat, 279. Connubium cum filia Desid. uehementer improbat, 284.
    Stephanus episcopus et dux Neap. fidelis sancte sedi offert Paulo opem contra Grecos, 127, 179, 495.
    Subdiaconis connubia uetita, 39, 48.

T
    Taberne pro uiatoribus antiquissime, 437.
    Tarracina iuris sancte sedis, quia subacta armis pontificiis, et pro patrim. Neap. retenta, 495. A Neapolitanis, et Grecis inuasa, 375.
    Tarracinenses. u. Caietani.
    Territoria, seu prouincie, et ciuitates donate sancto Petro, 373, 384.
    Theodori Liber penitentialis, 30, 304.
    Theophylactus bibliothecarius, 427.
    Thius rex Persarum pugnat cum nepote, 419.
    Trabes maiores pro ecclesiis e Spolet. ducatu a Carolo Adr. petit; ut Carolus musiua Rauen. a pontifice Rauenne domino quesierat, 471.
    Trasimundus dux Spoleti obsessus Rome, 9, 21.
    Tuscie Langob. ciuitates iuris sancti Petri, 475, 480, 496.

u
    uenetici fideles Serg. archiep. nuntiant molimina Grecor. in Rauennam, 179. Adrian. petente Carolo eos pellit exarchatu et Pentap., 459.
    uerecundus ep. auctor compendii concilii Chalced. apocryphi, 410.
    uidue non uelande, 46.
    uirgo sacra propositum deserens, 518.
    uisio incredibilis a Carolo reiecta, 434.
    uolturnense monasterium. u. Potho.

W
    Waldipertus presb. Langob. et Gracilis tribunus maiestatis rei, 245.
    Wilcarii plures in Galliis ceui, 395.
    Wilcarius Senonen archiep. preficitur basilice uatic. instaurationi, 380; iurisdictio eius in Hispaniam extenditur, 409. Aegilam ordinat et instruit, 458.
    Wilharius ep. Nomentanus missus, et postea socius Steph. II in Galliam euntis, 78, 83, 138.
    Winigisus Hildebr. successor in ducatu Spolet., 515.

Z
    Zacarias primus consecratur absque decreti missione ad principem, 241.  quatuor ciuitates Romani ducatus recuperat, 10. Scribit Pippino maiori domus, 27, 41. Eumdem creat regem, 15. Liutprandi regis Langob. annos numerat insueto more una cum imperialibus, 25, 27. Primus omnium pontificum  utitur collectione canonum Dionysiana, 30.





[TOMUS II EDITIONIS CENNII.]





PRAEFATIO EDITIONIS CAIETANI CENNII TOMO II PRAEFIXA.

 I. Que de uniuersi operis monumentis prefanda erant initio dixi. Ea propter nouam de iisdem prefationem, quod superfluum quidem esset, non instituo. Si quando enim prestantium uirorum auctoritate fretus, sententiam aliquam minus rectam amplexus fui, ac deinde, re penitus explorata, deserendam duxi, quod semel, iterumque, ac tertio per me esse factum inuenies, rationem quoque audies cur illorum ab opinione discesserim. At nouum constitui monumentum iis premittere que altero in hoc uolumine continentur: Notitiam uidelicet prouinciarum Ecclesie uniuerse, et Censualem librum sancte sedis genuinum; ut ipsis manibus teneas, quanta errent uia recentiores historici, qui Ludouicianum diploma commentitium dictitare, ac proinde aliorum que sequuntur auctoritatem labefactare non sunt ueriti. Noua scilicet prouinciarum nomina Ludouici tempore fere omnia ignota Sclauonie, Hungarie, Dalmatie supra mare, Histrie pariter supra mare, Croatie,  Alamannie, Burgundie, Marchie, Marsie, Lombardie; nouas utique ciuitatum appellationes, noua iura sancte sedis tuis oculis subiiciam. Quod sane monumentum pluris faciendum esse puto, quia seculi X ac duorum sequentium barbariem atque inscitiam presefert, quam quia meliorem locorum ac rerum notionem exhibeat quam geographi posteriores, quorum studio improbo summeque diligentie et uetus et noua terrarum orbis descriptio refertur accepta. Aliud etiam non modicum monumento pretium accedit, quod medii eui chorographiam Italie, quam anonymus  ex Ludouiciano diplomate sepe falsus extudit, non semel neque obscure emendat, certas minimeque dubias prouinciarum ac ciuitatum dispositiones suppeditando. Auctor eius incertus, dubia etiam etas; nam per annos fere bis centum uagatur. Cum autem descriptor sit certus, deque huius etate dubitari non possit, facili admodum negotio assequimur que earumdem prouinciarum dispositio esset seculo XI ac sequenti.

 II. Albinus enimuero, de quo alibi sum locutus  perspicue testatur se antiquioribus ex codicibus quidquid posteritati mandauit, desumpsisse: »Sollicitus, inquit, fui quando et ubi potui in hoc eodem fasciculo annectere, que cognoueram, uel inueniebam iuris esse beati Petri per libros antiquitatum, uel ea que per me ipsum audiui et uidi a tempore Lucii III,« qui scilicet pontificatum iniit anno 1181. Antiquior autem ex additionibus ab se factis occurrit, cum de Hibernia sermonem habet; sic enim ait: »Tempore domini Eugenii pape III facta est diuisio totius Ybernie in quatuor metropoles per Ioannem Paparum presb. card. sancti Laurentii in Damaso ap. sedis legatum.« Itaque libris antiquitatum ante annum 1145, cum Eugenius III factus est pontifex, existentibus, pauca hec Albinus adiecit. Isti uero sunt termini, citra quos ueniri nefas est: non autem etas certa cuiusuis monumenti, unde sua decerpsit. Qua super re animaduerti illud debet quod sue is lucubrationi  fecit hunc titulum: Excerptum de historia ecclesiastica. Propterea opus uariis ex opusculis coagmentatum putari oportet, quod Albinus sua diligentia exegit, nobisque seris posteris commendauit. Idque planissimum per me factum iri confido, ubi ostendero, non unius etatis, neque unius auctoris labores excerptos esse, uerum ex aliis aliorum temporum notitiis, quas uocant, iisque non semel inter se pugnantibus, confectum  fuisse opus ad medii eui historiam ecclesiasticam, precipue pontificiam, illustrandam utilissimum, et ad monumenta huius uoluminis asserenda necessarium. Quamobrem ut perspicue ac distincte de eodem loquar, sex in partes diuidendum mihi esse duxi, quas breui admodum sermone singillatim expendam. Inficete descriptioni Italie, que iis premittitur, breues subiiciam notas, magis ne rudis illius eui  reliquias neglexisse uidear, quam ut lectori commodi quicquam afferam; nullam quippe cum sequentibus notitiis conuenientiam habet. Ordior ab earum prima.

III. Notitiam huius similem iam pridem edidit Emmanuel a Schelstrate ex cod. ms. bibliothece regine Suecie cum uar. lect. alterius cod. eiusdem regie biblioth. 1248 . Quo ex utroque cod. uar. lect. apponam. Quid ipse de eadem senserit, non est negligendum: »Codex, inquit, ex quo hec notitia desumpta est, scriptus fuit ante 688  annos, ut patet ex Chronico quod initio cod. habetur, et ad annum millesimum desinit. . . . . uidetur uero notitia conscripta fuisse post Honorium et Arcadium, circa tempus Chalcedonensis concilii, quo Leo Magnus pontificatum obtinebat. Prouinciam namque Narbonensem ad Galliam, Tingintanam, et insulas Baleares ad Hispaniam pertinuisse affirmat, quod ultra Leonis Magni pontificatum obtinuisse non puto.« uir doctus fortasse non sensit auctorem in recensendis prouinciis ut plurimum adhesisse Notitie imperii, adeoque ciuiles potius prouincias quam ecclesiasticas descripsisse. Iis uero ecclesiasticas non fuisse conformes eruditorum neminem latet. Equidem uidens hanc Notitiam, neque omnino ciuiles, neque ecclesiasticas pro iis seculis que iliustranda sunt, continere, eam uolens ac lubens procurandam alii, cuius magis intersit, relinquo, Etenim que sequuntur Notitie eque cum ista pugnant ac cum descriptione Italie quam Albinus loco principe collocauit.

 Iu. Et uero continuo illam sequitur Notitia longe eadem antiquior, diuisionis uidelicet Galliarum in Gallias et septem prouincias. Quam Sirmondus omnium primus in lucem edidit tom. I Conciliorum Gallie, et Petrus de Marca ; ac Pagius , summo uterque studio ac diligentia interpretati sunt.  Ea scilicet, qualis apud Sirmondum et Pagium uisitur, seculo quarto declinante conscripta est, ante ipsam Notitiam imperii. Qualis autem per me nunc primum prodit ex cod. Albiniano, undecimi seculi characteres presefert: quod eruditis planum fiet, si Germanie utriusque episcopales sedes suffraganeas considerent. Longum esset et abs re nostra singillatim omnia expendere que in hac Notitia continentur. Nostra interest prouincialis huius membra detegere, ut singulorum etate cognita, quidquid scripti huius codicis temporibus non conuenit, haud  Albino uertatur uitio, sed in precedentium inscitiam reiiciatur, cum uetusta ea monumenta, que ipse congessit, aut nulla cum fide, aut cum additionibus mutationibusue aliquibus exscribebantur. Gallicane huic antiquissime breuis alia Notitia subiicitur Hungarie regni, que seculo XI uetustior dici non potest. Id enim regnum sancti Stephani opera ineunte eodem seculo, proprios episcopos obtinuisse, eruditorum  neminem preterit. Quin etiam cum uideam recenseri Gurcensem episcopatum, anno tantum 1072 erectum, Notitiam in sec. XII tutius reiiciendam esse crediderim. Huic adnectitur Notitia alia longe antiquior, cum Salona erat metropolis totius Dalmatie et Croatie: harum siquidem in regno due erant metropoles anno 1062, ut animaduertit Pagius eodem anno : Spalatensis, que Salonitane iampridem excise successerat, et Antibarensis, que Ragusie postea suffraganea, tardius honorem pristinum recuperauit.

u. Succedit chorographice utrique notitie, extra ordinem hic inserte, antiqua illa celeberrimaque Ecclesiarum Hispanie, que Wambe Wisigothorum regi ascribitur, nulloque hactenus nostratium monumento comprobata fuit. Eadem exstat apud Labbeum , sic inscripta: Diuisio terminorum diecesium et parochiarum Hispanie a Wamba rege facta, ex mss. Ecclesie Toletane et Eccl.  Oueten. cuius titulus est Ithacius, in quo historia regum uandalorum et Alanorum in Gallecia, et postea Sueuorum, et demum Gothorum scribitur. Hanc nostram ineditam cum illa per otium conferenti planum erit, ciuitates eodem ordine recenseri, secus autem metropoles; quarum ultima in Wambe diuisione est Narbonensis, hic uero Arelatensis, quod nulla in Notitia unquam legisse me fateor. Preterea Toletano metropolite subditas priores sedes Oretum et Beatiam sileri comperiet; inter Hispalensis suffraganeas inueniet Eliberri, id est Granata; Emeritensi quatuor sedes auferri, Egeditaniam, Conimbriam, ueseum et Lamecum, tribuique Bracarensi deprehendet; ac denique Tarraconensis Baleares insulas desiderari percipiet. Hec uero Hispanie e Maurorum manibus magnam partem erepte nos admonent, adeoque ueteris illius Notitie in seculi XI extremo aut initio sequentis descripte, quam Albinus in suum codicem retulit post annos non bene centum. Que uero fuerint, quaue in regione seu dominatione constitute  essent Albini euo prouincie omnes ecclesiastice que hactenus enumerate sunt, colligi potest ex Notitia Celestino III conscripta a uiro religioso, et Milone eius abbate apud Schelstrat. , ex qua subiiciendas mihi esse duxi prouincias omnes, alio licet ordine recensitas, regna semper aut principatus indicando, in quibus duodecimo exeunte seculo existebant. Id profecto et in sequentibus per me fiet, et quidem faciliori negotio. Si enim Anglie regnum excipias, prouinciarum Notitie tam alte petite neque occurrunt, nec poterunt occurrere. Sequentium enim Ecclesiarum fundationes octauo ad summum seculo fieri ceptas esse constat.

uI. A Polonie regno initium ducit, S. Adalberti predicatione ad fidem conuerso ineunte seculo XI. In Alemannia tres tantum metropoles constituit, Bremensem, Magdeburgensem et Salisburgensem; quatuor enim, Maguntinam, Coloniensem, Treuirensem ac Tarantasiensem, inter septemdecim Galliarum prouincias recensuerat,  priscum in morem: neque alie metropoles in Alemannia erant. Anglie uetustis duabus metropolibus, Cantuaria et Eboraco, recensitis, antistites Scotie, ut pote omnes exemptos, nulli metropolite subiicit. Nam usque ad Sixtum Iu archiepiscopi honorem sancti Andree presul non est assecutus. Pretermitti autem non debet, Scotos episcopos a Celestino III exemptos fuisse anno 1192, quod codicis etatem demonstrat. Hiberniam a magna Britannia secernit, metropoleon institutionis ratione habita in regnis septentrionalibus. Quamuis enim Danie metropolim Urbanus II instituisse dicatur, tamen Innocentius III  Adriani Iu et successorum priuilegia tantum memorat; duasque reliquas Eugenius III instituit anno 1448, seu triennii spatio ante ordinationem Hibernie, quam idem pontifex fecit per suum legatum. Descriptionem quatuor metropoleon Hibernie tunc primum institutarum uen. card. Baronius  uidit in bibliotheca  uat. cum ecclesiis singulis unicuique earum subiectis: quam equidem eo lubentius exhibeo, quia ex titulo ipsissimam esse uideo quam Albinus accurate in suum codicem retulit: magna enim fides monumento isti accedit ex genuinis tabulis Ecclesie Romane, unde est confectum. Quamobrem de dispositione prouinciarum ecclesiasticarum Italie, que post Hiberniam enumerantur, satis mihi est subiecisse omnium oculis, qualis erat seculo XII. Perinde est de Orientalibus, que ante exitum sequentis seculi ab immanissimis Christiani nominis hostibus passe sunt excidium. De hisce autem ad incitas redactis nonnichil dicendum erit in notis ad codicem Rudolphinum. ueniendum modo est ad partem alteram monumenti huius prestantissimi, nempe ad Censualem librum genuinum Ecclesie Romane, qui Cencio ascribitur.

uII. Cum Cencius de Sabellis erat sancte Romane Ecclesie camerarius, nam postea Innocentio III successit  Honorii III nomine, edidit librum Censuum cum hac prefatione, quam posteritati commendauit Baronius , et ego opportune his exscribam: »Ecclesie Romane Censuum opus iam retroacto tempore a quibusdam aliis ordinatum, cur reordinare opus fuerit et necesse? Ego Cencius quondam felicis recordationis Clementis pape III, nunc uero domini Celestini pape III camerarius, Sancte Marie Maioris canonicus, breuiter et aperte respondeo. Quod cum felicis memorie Eugenius I et Adrianus  papa successor ipsius, et quidam alii deinde quedam memorialia semiplena tantum, nec authentice scripta, seu ordinata in scriptis de Censibus redegissent, et posteri, siue successores eorum per memorialia ipsa que ecclesie uel monasteria, hospitalia, seu domus eleemosynarie  que etiam ciuitates, castella, uille uel domus speciales, seu que reges aut principes in ius admissi et  proprietatem beati Petri, et sancte Romane Ecclesie persistentes censuales esse, uel quantum deberent persoluere, instrui plenarie non ualerent, eadem Romana Ecclesia detrimentum incurrebat non modicum et iacturam. Quod utique comperiens, et uidens me de facili posse remedium huic damno prestare, recognoscens etiam personam meam sancta Romana Ecclesia primis a cunabulis educatam, promotam in omnibus et creatam, uigilanti atque uehementi meditatione motus census ipsos, sicut in tomis charticinis et uoluminibus regestorum antiquorum pontificum Romane Ecclesie et modernorum, et aliorum librorum quorumdam, seu memorialium ueracium inueni, etsi non omnes producens in medium, certis regnis, prouinciis, episcopatibus atque locis a premissis tantum Patribus sanctis primitus constitutos, in quantum facultas permisit, ut inferius adnotabitur, insigniui. Nouos census, qui meo tempore in Romana fuerunt Ecclesia constituti, uel amodo statuentur in hoc uolumine studiose depingendos ostendi, ex hoc  successoribus meis prestans materiam uniuersis, qualiter de cetero usque ad exitum mundi et census illos describant, qui suis de nouo temporibus statuentur.« uelim equidem ista omnia in Cencium conuenire, quemadmodum de se ipse testatur, nemine omnium ante hunc diem secus opinante. At prebende aliquantisper aures sunt Albino sui pariter testi.

uIII. Patria se Caietanum esse fatetur, dum Richardi longo tempore post Urbeuetani episcopi, liberalium artium magistri, se fratrem fuisse ait, et post mortem auunculi sui monachi, in magisterio adiutorem. Cum autem Richardus frater eius episcopatum sit adeptus anno 1176 aut sequenti, ut constat ex monumentis ap. Ughellum , ipseque post ea tempora accersitus sit Romam, huc igitur uenit confirmata iam etate. uocatus autem in Urbem fuit, quod sui similibus omni tempore contigisse compertum est, fama, ut arbitror, prenuntiante indefessa eius studia. Etenim collegerat nouem libris  utilia multa ex Patribus et Conciliis, de quibus loquens: »Adiunxi, ait, quosdam necessarios canones, quos de diuersis Patrum opusculis non omnibus peruiis, nec in editione Gratiani redactis, cum labore collegi.« Duos autem libros extremos, decimum et undecimum, confecit Rome a tempore Lucii III qui ad summum fastigium est euectus anno 1181. Eosque idem auctor tanti faciebat, ut nouem precedentes pre iis contemptui haberet: »Quos, inquit, cum componerem, quia pauper erat intelligentia, securius peto super his et aliis inepte prolatis ab ea legentibus ueniam. Omnia supradicta facta fuerunt inconstantis etatis et infirme scientie. Cum autem factus sum uir, meritis peccatorum uocatus sum ad Romanam Ecclesiam, et ex tunc sollicitus fui, etc.,« ut principio dixi. Hec Albinus in prefatione codicis sui, cui titulus: Incipiunt gesta pauperis scholaris Albini. De libro X aliquid cursim delibabo.

IX. Orditur a Francorum regum donationibus, patrimoniis ac domocultis ex Libro Pontificali; deinde  lectorem admonet quod »que sequuntur sumpta sunt ex tomis Lateranensis bibliothece, et quoniam quedam propria nomina patrimoniorum in eisdem tomis alia ex toto, alia ex parte nimia uetustate consumpta sunt, in loco proprii nominis uel ex toto, uel ex parte nullatenus legi potuit, appositum est theta, de qua peta dicit:

O multum ante alias infelix littera theta!«
Postea uero recenset patrimonia et massas sitas in territoriis Lucano, Pisano, Carfagnane, Rosellano, ceterasque censuum acquisitiones usque ad Gregorium uII. Decimi presertim seculi, cum Tusculani comites ius omne sancte sedis usurpasse dicuntur, plura exhibet documenta. Sint instar omnium illud Bonifacii uII pseudopontificis an. 984: »Item in alio tomo eiusdem cartularii legitur uII papa Bonifacius locasse castellum Petram pertusam cum omnibus ei pertinentibus cum placito, et districto eorum, et  glandatico, et herbatico tam de eodem castello quam de uillis ad se pertinentibus. Situm est in territorio Silue Candide: prestat annue decem auri solidos.« Et illud sequentis anni: »Item in alio tomo sub Iohanne Xu papa, Dagone iudex et Ote senatrix, et filii eorum Misica et Lambertus leguntur beato Petro contulisse unam ciuitatem in integr., que est Schinesne de prouincia Polanorum cum omnibus suis pertinentiis infra hos affines, sicut incipit a primo latere longum mare, fine pruzze, usque in locum qui dicitur russe: et fine russe extendente usque in Craccopin, et usque ad flumen Oddere, recte in locum qui dicitur alemure, et ab ipsa alemura usque in terram milze, et a fine milze recte intra Oddere, et exinde ducente iuxta flumen Oddera usque in predictam Ciuitatem Schinesgne.« Post charticios istos tomos bibliothece, ad pontificum regesta se uertit Honorii I, Gregorii II, Zacarie, Alexandri II et Gregorii uII. Ac trium quidem priorum nonnisi  locationes massarum ac fundorum recenset. Alexandri autem II et Gregorii uII census regum ac principum Anglie, Gallie, Hispanie, Saxonie, Hungarie, Russie, Dalmatie et Croatie numerat. Deinde prosequitur cum diplomatibus, chartis, iuramentis aliisque antiquis monumentis, que claudit cum excerpto ex historia ecclesiastica, quod mox sequetur. Ut autem paucis multa complectar, que Cencius anno 1192 se collegisse ait, ante annos minimum octo aut decem Albinus collegerat, et decimum in librum sui codicis retulerat, in cuius calce post Notitiam prouinciarum, de qua diximus, librum Censuum qui tunc existebant, et nunc primum in lucem editur, collocauit.

X. Que cum ita sint, nemo, arbitror, assiduos labores Albini, qui uetustis licet monumentis colligendis assuetus, plures tamen annos in iis que ad sanctam sedem pertinent recensendis insumpsit, Cencio adiudicabit, qui fortasse aliquid ad summum  adiecerit labori alieno. Fortasse, inquam; si enim genuinus liber Censuum, de quo ipsemet prefatur, existeret, ab Albiniano parum aut nullatenus discreparet. Qui autem Muratorii opera ante annos aliquot prodiit  scriptus uidetur post annos circiter centum ab editione Cencii: Honorius enim quartus ibi occurrens, ad Petri cathedram non ascendit ante annum 1285. Cum autem codex omnium facile antiquissimus, quo Panuinius usus fuit  hodie exstans in tabulario Molis Adriane, priuilegium exhibeat  datum a Carolo Iu Aug. an. 1368, editum a Lunigio , Muratorianus multo recentior haberi debet, neque ullatenus ascribendus Cencio. Quam rem comprobat discrimen illud ingens eidem cum Albiniano intercedens. Monetarum genus plerumque aliud; maxima in recensione censuum discrepantia; ordo episcopatuum alius; et prouinciarum mistura non semel offenditur. Preterea  consuetudo locandi oblationes, quam Muratorius seorsim una cum diplomatibus recensuit, prefert hunc titulum omnino falsum: De prouentibus quos dominus papa recipit de Confessione beati Petri, et basilica S. Sanctorum circiter annum 1220. Qui si conferatur cum sequentibus conductoris oblationum oneribus, utcunque ibi miserandum in modum mutatis, iisdem minime respondere deprehendetur. Fortasse locatio ista sancte sedis dignitatem dedecere uisa est. At uel centesimo sexto post anno Ioannis XXII littere uicario Urbis episcopo uiterbiensi  secus docent: »Si, prout tu, frater episcope, nos per tuas litteras consultasti, pro nostre camere commodo magis expedire uideritis, arrendare, seu ad firmam dare iura omnia, redditus, et prouentus ac obuentiones altarariatus, seu helemosinarie basilice principis apostolorum de Urbe, quam quod illa per nos colligi facere, seu leuari . . . . uolumus autem, quod de  quantitate pecunie, pro qua arrendatio, seu ad firmam datio fiet huiusmodi an seu quibus personis, pro quanto tempore, ac sub qua etiam cautione illam contigerit fieri, per uestras patentes litteras, uel instrumentum publicum, nos plenarie informetis.« Quamobrem de uenerabili antiquitate nil mouendum erat: nam si que a sequentium etatum moribus abhorrent, deploranda potius erant prisca tempora quam emendanda, quod castitas integritasque historie uetant fieri.

XI. Ea propter Collectionis priorem illam partem, quam Albinus ex Romano Pontificali CXLuIIII in suum codicem retulit, excerptam uidelicet ex tomis chartaceis bibliothece Lateranensis, eidem asserere non ausim. Characteres quippe antiquioris collectoris in ea insunt, que aut Gregorio uII superstite, aut continuo post eius mortem fuisse factam ostendunt. Ea, tam in codice Albiniano quam in edito apud Muratorium, incipit: »Hadrianus papa  optinuit a Karolo,« etc.; explicitque: »Item in quodam thomulo Lateran. inter cetera Spicioneus dux Bemie accepit licentiam a papa Nicolao sibi portandi mitram, et promisit se daturum omni anno centum libras argenti de terra sua sub nomine census.« Sed ante hanc supremam partem ex toto septimi Gregorii Regesto allatis pluribus, hec subiiciuntur: »Ex synodo habita in Dalmatia a legatis uII pape Gregorii, scilicet a Zebizone tunc monasterii SS. Bonifacii et Alexii abbate, nunc uero Cesenate episcopo, necnon et a Folcuino Forosimpronii episcopo. Que synodus habetur in archiuo sacri palatii Lateranensis.« Que etiam exstant modico cum discrimine apud Baronium . Igitur Lateranensis bibliothece foruli excutiebantur post annum 1083. Non enim ante eum annum Gebizo Dalmatina legatione functus, episcopalem dignitatem a Gregorio eodem obtinuit. Albinus autem non auctor, sed exscriptor pure pute huius prime collectionis haberi debet. De ceteris quamplurimis  monumentis que sequuntur, non est expeditum iudicium ferre, num plura ab aliis collecta inuenerit, an singula ipse collegerit. Istud pro certo affirmari potest, quod antequam Cencius Camerarius ederet suum Librum Censuum, antiquis tot monumentis refertum, hec iam, paucissimis exceptis, ab Albino collecta fuerant.

XII. Eugenii etiam III , et Adriani Iu temporum locationes, chartule, censusque alii collecti reperiuntur ab Albino in libro XI et ultimo Collectionis sue. Quorum nonnulla inuenientur infra, nonnulla parantur prelo, inserenda operi quod propediem editurum me in lucem confido: De prestantia basilice uaticane. Pre aliis Ordo Romanus genuinus apud Albinum proferetur tam de festis diebus quam de coronatione Romani pontificis:  qui fede interpolatus in libro Censuum Cencio ascripto, Panuinium prius decepit, postea diplomatice scientie facile principem Mabillonium. Quorum uterque minus solerter patrocinatus est falsis tot ritibus in eum Ordinem introductis. Interim Prouinciale et Librum Censuum exhibeo ex libro decimo, octo minimum annis ante Cencium conscripto. Quem Cencio eidem non patuisse nemo mihi persuaserit: auctor siquidem non alia de causa uocatus fuerat Romam, nisi ut sancte sedis utilitatibus nauaret operam; cumque eiusdem Cencii equalis esset, creditu procliuius est in huius labores illum inuasisse, quam ceteras inter collectiones Censuum accuratissimam  Albinianam improbasse. Tanti enim non erat Cencius, ut cum Albino eruditione ac diligentia comparari ualeat, qui, quanquam de se demisse loquitur, Gratiani tamen opus imperfectum esse sensit, et talia congessit monumenta que ingenium hebes non designant. Si quando etas proferet librum genuinum Cencii, tunc planum fiet quam proximo interuallo a ueritate distem. Etenim tam editum quam mss. in codd. tributum Cencio collectio alia precesserat Nicolai Rosellii Tarraconensis ord. Pred., uulgo card. de Aragonia, qui natus anno 1314 obiit supremum diem 1362, ut est in codice prestantissimo, facileque omnium primo, nunc apud eminentissimum Passioneum, breui cum aliis pluribus codd. in uat. bibliothecam inferendo. Cui quidem collectioni hic titulus prefigitur: »Presentem librum ordinauit et scribi fecit reuerendissimus in Chr. Pater et Dominus D. Nicolaus card. Aragonie, quem compilauit ex diuersis registris, et  ex libris camere apostol. et ex aliis etiam libris et cronicis diuersis cum magna diligentia et labore.« Unde in posteriores codices libri Censuum non pauca deriuata esse conferenti perspectum erit. In utriusque opusculi editione hoc discrimen est seruatum, ut scilicet Prouinciali, quod maxime necessarium est ad monumentorum que in hoc uolumine continentur illustrationem, uariantes lectiones opusculi perquam similis annis aliquot posterioris cum breuibus notis subiiciantur. Censuale autem purum ac simplex, quale est in codice, erudito lectori exhibeatur, ut ipse interpres atque iudex esse possit.





PROuINCIALE uETUS SIuE ECCLESIAE UNIuERSAE PROuINCIARUM NOTITIA.



EXCERPTUM DE HISTORIA ECCLESIASTICA.


Italia dicitur a Italo rege. Hec et Ausonia nuncupatur ab Auxo Ulixis filio. Italia ergo patria, siue regio Romanorum a Cirtio in Eurum extensa, habet ab Africo Tirrenum mare, et a borea Adriaticum sinum. Ab occidente autem obicibus Alpium obruitur. Porro Alpes a Gallico mari super Ligustium sinum exurgentes, primo Narbonensium fines, demum uero Galliam Rethiamque secludunt, donec in sinu Liburnio defingantur. Habet etiam Italia prouincias XuIII. Quarum prima Histria nuncupatur. Secunda Liguria a leguminibus uocitatur, quorum ferax esse probatur: in qua est Mediolanum atque Papia. Tertia Rethia prima, cui connectitur Rethia  II inter Alpes constituta [a 1Kb] . Quarta Alpes Gothie a Gotio rege dicuntur. Quinta uero prouincia Alpes Gotie nuncupatur, in qua Ianua ciuitas sita est [b 1Kb] . Sexta quoque prouincia Tuscia nominatur, in qua Roma consistit [c 1Kb] : cui adiungitur Imbria, in qua est Perusium, et Spoletum. Septima autem prouincia Campania ab urbe sumit initium, et perstringit usque ad Siler fluuium, habetque opulentissimas urbes Capuam atque Neapolim [d 1Kb] : Bricia prouincia a quadam ipsius regina prouincie uocatur [e 1Kb] . Octaua est Lucania, cui coniungitur Bricia a Sile fluuio usque ad fretum Siculum, superiora Tirreni maris perstringens, in qua Petulanius et Regium posite sunt ciuitates. Nona uero prouincia in Alpibus Apenninis [f 1Kb] sita est. Decima [1 1Kb]  autem Emilia nominatur: hec incipit inter Alpes Apenninas, et pergit iuxta Padi fluenta uersus Rauennam, et his locupletibus urbibus decoratur, Placentia, Parma, Bononia, et Cornelii Foro, quod modo castrum Imolas appellatur. Undecima autem Flaminia uocitatur, et est inter Apenninas Alpes et mare Adriaticum posita: et in ea sita est Rauenna [a 1Kb] [1 1Kb] . Duodecima uero est Picenus habens ab austro Apenninos montes, et ex altera parte Adriaticum mare, et porrigitur usque ad Piscaniam. Apennine autem Alpes per mediam Italiam pergentes, a Punicis, hoc est ab exercitu Annibalis, qui per eas transitum habuit, uocitantur. Tertiadecima quoque prouincia ualeria nuncupatur, cui est adnexa Nursia. Huius etiam pars occidua Etruria nominatur. Quartadecima uero prouincia Samnium [2 1Kb] , a Piscaria incipit et inter Campaniam et mare Adriaticum pergit. Huius caput est Beneuentus ciuitas. Quintadecima autem Apulia est [3 1Kb] , consociata sibi Calabria, habens  opulentas urbes Luceriam, Sipontum, Canusium, Brundusium, atque Tarentum. Sextadecima uero Sithilia [4 1Kb] est, que mari Tireno seu Iolico alitur. Septimadecima autem Corsica [5 1Kb] est; et octauadecima Sardinia nuncupatur. Sciendum tamen est, quod. Luguriam, et partem uenetie, et Emiliam atque Flaminiam ueteres ystoriographi Galliam Cisalpinam appellauere. Siquidem antiquo tempore Brennus, qui apud urbem regnabat Senonensem, cum trecentis milibus Gallorum ad Italiam uenit, et eam usque ad Senogalliam super mare Adriaticum sitam occupauit: et ibi ab inuicem separati sunt Galli. Quorum centum milia Delphos adeuntes, Grecorum gladiis perierunt. Alia uero centum milia intra Greciam remanentes, primum Gallogreci a candore corporis, postea uero Galathe idem sunt appellati. Hii ergo sunt, quibus scribit apostolus Paulus. Alia autem centum milia in Ytalia remanserunt; Ticinumque, Mediolanum, Pergamum, et Brixiam construentes, Cisalpine Gallie nomen dederunt. Unde  Gallia Transalpina que ultra Alpes habetur, et Gallia Cisalpina que infra Alpes est, uocitatur [b 1Kb] .



INCIPIT NOTITIA.



I.



IN ITALIA PROuINCIE SUNT NUMERO XuII [6 1Kb] .

Campania in qua est Capua. Tuscia cum Imbria [7 1Kb] . Emilia [8 1Kb] . Flaminia, in qua est Rauenna. Picenum. Liguria, in qua est Mediolanum. uenetia cum ystris [9 1Kb] , in qua est Aquileia. Alpes Cotie [10 1Kb] . Samnium. Apulia [11 1Kb] cum Calabria, in qua est Tarentus [12 1Kb] . Bruttia [13 1Kb] cum Lucania. Retia prima. Retia secunda. Sicilia. Sardinia. Corsica. Alpes Graie [c 1Kb] .



GALLIARUM PROuINCIE SUNT NUMERO XuII [14 1Kb] .

uiennensis. Narbonensis I. Narbonensis II. Aquitania [15 1Kb] I. Aquitania [15* 1Kb] II. Nouempopulania [16 1Kb] . Alpes Maritime. Belligica [17 1Kb] I, in qua est Treueris. Belligica [18 1Kb] II in qua est transitus ad Britanniam [19 1Kb] . Germania I, que est [20 1Kb] super Renum. Germania II, ut superius [21 1Kb] . Lugdunensis I, super Rodanum [22 1Kb] . Lugdunensis  II, super Oceanum. Lugdunensis III, super Ligerim [23 1Kb] . Senona [24 1Kb] . Maxima Sequanorum. Alpes Maritime [25 1Kb] .



IN AFRICA SUNT PROuINCIE NUMERO uI.

Proconsularis, in qua est Cartago [26 1Kb] . Numidia. Bisanzium [27 1Kb] [d 1Kb] . Tripolis. Mauritania Sitifensis. Mauritania Cesariensis [28 1Kb] .



IN YSPANIA [29 1Kb] SUNT PROuINCIE NUMERO uII.

Tarraconensis. Cartaginensis [30 1Kb] . Betica. Lusitania, in qua est Emerita. Gallitia [31 1Kb] . Insule Baleares. Tringitania [32 1Kb] trans fretum, quod ab Oceano infusum terras intrat inter Calpon. uel Albiuinam [e 1Kb] [33 1Kb] .



IN ILLIRICO [34 1Kb] SUNT PROuINCIE NUMERO XIX.

Dalmatia supra mare. Pannonia I, in qua est Firmium [35 1Kb] . Pannonia II. ualeria [36 1Kb] . Preuales. Missia [37 1Kb] superior. Epirus uentus [38 1Kb] . Epirus nomina [39 1Kb] . Pampica Noricus Ripeuus supra [40 1Kb] Danubium. Noricus [41 1Kb] mediterranea. Fauia [42 1Kb] . Dardania. Hermodontus [43 1Kb] . Datia  [44 1Kb] . Scythia [45 1Kb] [f 1Kb] . Creta insula. Achaia. Macedonia. Thessalia.



IN TRACIA [1 1Kb] SUNT PROuINCIE NUMERO uI.


Tracia [2 1Kb] I. Tracia [3 1Kb] II. Misia inferior. Scithia [4 1Kb] inferior. Europa, in qua est Constantinopolis, que prius Licus dicta [5 1Kb] , siue Bizantium. Rodopa.



IN ASIA SUNT PROuINCIE NUMERO XII.

Asia ipsa, in qua est Ilium, id est Troia. Licia. Gallacia [6 1Kb] . Lidia. Caria. Hellespontus. Pamphilia. Pissidia [7 1Kb] . Frigia [8 1Kb] I. Frigia salutaris. Licaonia. Cyclades [9 1Kb] .



IN ORIENTE SUNT PROuINCIE NUMERO X.

Siria Cilicie in qua est Antiochia. Siria Palestina. Siria Phenice [10 1Kb] . Isauria. Sicilia [11 1Kb] iuxta montem Taurum. Cyprum [12 1Kb] . Mesopotamia inter Tigrim [13 1Kb] et Eufratem [14 1Kb] . Eufratesia. Hordrene. Sophanie [15 1Kb] .



IN PONTO SUNT PROuINCIE NUMERO uIII.

Pontus polemaicus. Pontus amasia. Honorida. Bichinia [16 1Kb] . Aflaconia [17 1Kb] . Armenia [18 1Kb] minor. Armenia [19 1Kb]  maior. Cappadocia.



IN EGIPTO [20 1Kb] SUNT PROuINCIE NUMERO uI.

Egiptus [21 1Kb] ipsa, in qua est Alexandria. Angustamnis. Thebaida libia. Steca [22 1Kb] . Libia [23 1Kb] pentapolis. Archadia [24 1Kb] .



IN BRITTANNIA SUNT PROuINCIE NUMERO u.

Brittannia [25 1Kb] I. Brittannia [26 1Kb] II. Flauia. Maxima. ualentiana [27 1Kb] [a 1Kb] .

Fiunt simul prouincie CXIII. Regiones XI: Italia. Gallia. Affrica. Yspania. Hilliricus. Tracia. Asia. Oriens. Pontus. Egiptus. Brittannia [b 1Kb] .



II. EN ADSUNT NOMINA CIuITATUM HARUM REGIONUM [c 1Kb] .


Prouincia Lugdunensis prima habet ciuitates num. Iu.

Metropolis ciuitas Lugdunensium. ciuitas Eduorum. ciuitas Lingonum. castrogabillonense. castrum Matisconense [28 1Kb] [d 2Kb] .


Prouincia Lugdunensium II habet ciuitates uII.

Metropol. ciuitas Rotomagensium. ciuitas Baiocansium. ciuitas Abrincatum. ciuitas Ebreicorum. ciuitas Solarum [e 1Kb] , id est Saiorum. ciuitas Lixouiarum. ciuitas Constantia [3 1Kb] .


Prouincia Lugdunensium III habet ciuitates num. IX.

Metrop. ciuitas Turanorum. ciuitas Cinnomannorum. ciuitas Redonum. ciuitas Andegauorum. ciuitas Nannetum. ciuitas Coriosopitum. ciuitas Ciantium [f 1Kb] , id est uenetum. ciuitas Ossismorum. ciuitas Diablintum, que alio nomine aliud, uel ad alia uocatur  [29 1Kb] [g 1Kb] .


Prouincia Lugdunensis Iu habet ciuitates uIII.

Metropolis ciuitas Senonum. ciuitas Carnorum. ciuitas Autisiodorum. ciuitas Tricasium. ciuitas Aurelianorum. ciuitas Parisiorum. ciuitas Melchorum. ciuitas Neumnensium [30 1Kb] [h 1Kb] .


Prouincia Belgica I habet ciuitates Iu.

Metropolis ciuitas Treuerorum. ciuitas Mediomatridorum, id est Metris. ciuitas Leucorum, id est Tullo. ciuitas ueredunensium [31 1Kb] .


Prouincia Belgica II habet ciuitates XII.

Metrop. ciuitas Remorum. ciuitas Suessionum. ciuitas  Catalaunorum. ciuitas ueromandorum. ciuitas Atrauatrum. ciuitas Cameracensium. ciuitas Turnacensium. ciuitas Siluanettium. ciuitas Bellouacorum. ciuitas Aribanensium. ciuitas Morinum, id est Ponticum [a 1Kb] . ciuitas Bononensium [1 1Kb] .


Prouincia Germania prima habet ciuitates numero . . .

Metropolis Maguntine suffraganei sunt Pragensis. Morauiensis. Babembergensis. Ehistetensis. Augustensis. Herbipolensis. Constantiensis. Curiensis. Argentinensis. Spirensis. Warmatiensis. uerdensis. Hildemeensis. Halbestatensis. et Paldeburnensis [2 1Kb] .


Prouincia Germania II ciuitates habet num. II.

Metropolis Colonie suffraganei sunt Leodiensis. Traiectensis. Monasteriensis. Misinensis. Osembrugensis [3 1Kb] [b 1Kb] .


Prouincia Maxima Sequanorum habet ciuitates num. X.

Metropoli Bisuntine subest ciuitas Equestrium, id est Neuidunus. ciuitas Eluetiorum, id est Auentium.  ciuitas Neuidunum. ciuitas Basiliensium, id est Basilia. Castrum uindosnense. castrum Obrodunense. castrum Argentariense. castrum Rauracense. Portus Abucina [4 1Kb] .


Prouincia Alpium Graiarum, et Peninar. habet ciuit. num. II.

Metropoli Tarentasie subest ciuitas uallensium, id est Octodorus [c 1Kb] . Expliciunt nomina ciuitatum regionum [5 1Kb] [d 1Kb] .


 Prouincia uiennensis habet ciuitates XIu.

Metropolis ciuitas uiennensium. ciuitas Gennauensium. ciuitas Gtiapolitana. ciuitas Albensium nunc uiuarium [e 1Kb] . ciuitas Detensium. ciuitas ualentianorum. ciuitas Tricastinorum. ciuitas uasionensium. ciuitas Aurasicorum. ciuitas Cabellicorum. ciuitas Auennicorum [f 1Kb] . ciuitas Arelatensium. ciuitas Capentoratensium, nunc uinclausca [g 1Kb] . ciuitas Massiliensium [6 1Kb] .


Prouincia Aquitanica I habet ciuitates num. uIII.

Metropolis ciuitas Bituricum. ciuitas Aruennorum. ciuitas Rotenorum. ciuitas Albigensium. ciuitas Cadorcorum. ciuitas Lemouicum. ciuitas Gabalum. ciuitas uallanorum [7 1Kb] .


Prouincia Aquitanica II habet ciuit. num. uI.

Metropolis ciuitas Burdegalensium. ciuitas Agennensium. ciuitas Egolismensium. ciuitas Santonum.  ciuitas Pictauorum. ciuitas Petrogoriorum [8 1Kb] .


Prouincia Nouempopulana habet ciuitates XII.

Metropolis ciuitas Ausciorum [h 1Kb] . ciuitas Aquensium. ciuitas Lactoratium. ciuitas Conuenarum. ciuitas Consuranorum. ciuitas Boatium, que est Bouis. ciuitas Berannensium, id est Benamu [i 1Kb] . ciuitas Aturensium. ciuitas uesatica. ciuitas Tussa, id est castrum Bigorra [i 1Kb] . ciuitas Elloronensium. ciuitas Basaticum [9 1Kb] .


 Prouincia Narbonensium I habet ciuitates num. uIII.

Metropolis ciuitas Narbonensium. ciuitas Tolosatium, id est Tolosa. ciuitas Beternensium. ciuitas Agathensium. ciuitas Neumasensium. ciuitas Magalonensium [a 1Kb] . ciuitas Luteuensium, id est Loteua castrum. castrum Utiense, id est Astituecense [1 1Kb] [b 1Kb] .


Prouincia Narbonensium II habet ciuit. num. uII.

Metropolis ciuitas Aquensium. ciuitas Aptensium. ciuitas Regensium, id est Relus. ciuitas Foroiulensis. ciuitas uappensensium. ciuitas Seiesteriorum. ciuitas Antipolitana [2 1Kb] .


Prouincia Alpium maritimarum habet ciuit. num. uIII.

Metrop. ciuitas Ebrodonnensium. ciuitas Diniensium, idest Dina. ciuitas Rigomagensium. ciuitas Solmensium. ciuitas Saniciensium, id est Senasio [c 1Kb] . ciuitas Glannatena. ciuitas Celemensium. ciuitas uinsiciensium, id est uentio [3 1Kb] .



III.



CIuITATES UNGARIE NUMERO XII.


Metropolis ciuitas Strigoniensium. ciuitas Agriensium. ciuitas Nitriensium. ciuitas Watiensium. ciuitas Ieurtensium. ciuitas Bespennensium. ciuitas  Quinque Ecclesiarum. ciuitas Guaradiensium. ciuitas Morisennensium [4 1Kb] .

Metropolis ciuitas Colociensium. ciuitas Ultrasiluannensium. ciuitas Zagabriensium [5 1Kb] [d 1Kb] .



CIuITATES DALMATIE ET CROATIE SUNT NUM. XX.

Metropolis ciuitas Salona. ciuitas Iadera. ciuitas Scandona. ciuitas Tragurium. ciuitas Belgradum. ciuitas Arbum. ciuitas Absara. ciuitas uecla. ciuitas Sissia. ciuitas Ragusium. ciuitas Catara. ciuitas Stagnum. ciuitas Mucrona. ciuitas Bosna. ciuitas Dulcimium. ciuitas Suacium. ciuitas Antibarum. ciuitas Delmenia. ciuitas Nona [6 1Kb] [e 1Kb] .



Iu.



IN HYSPANIA.

Metropolis ciuitas Toletum [f 2Kb] . ciuitas Metesa. ciuitas Accis. ciuitas Asti. ciuitas Urci. ciuitas Dongasti.  ciuitas Ilici. ciuitas Satiba. ciuitas Denia. ciuitas ualentia. ciuitas Secobrica [g 2Kb] . ciuitas Arcabica. ciuitas Compluto, id est Calatraua [h 1Kb] . ciuitas Seconcia. ciuitas Osma. ciuitas Secobia. ciuitas Palentia. Hee ciuitates sunt suffraganee Toletane sedis numero X et uIII [6 1Kb] .

 Metropolis ciuitas Hispalis. ciuitas Ytalia. ciuitas Asidona. ciuitas Erepla. ciuitas Malaca. ciuitas Eliberru, id est Granata. ciuitas Astuci. ciuitas Cordoba. ciuitas Egrabo. ciuitas Tuci. Hee ciuitates sunt suffraganee Hispalensis sedis, numero X [a 1Kb] .

Metropolis ciuitas Emerita. ciuitas Pace. ciuitas Olisbona. ciuitas Exonoba. ciuitas Caliambria. ciuitas Salamantica. ciuitas Elbora. ciuitas Albia. ciuitas Cauria. Hee sedes sunt suffraganee Emeritensis Metropolis numero uIIII [1 1Kb] .

Metropolis ciuitas Bracara. ciuitas Dumio. ciuitas Portugalen. ciuitas Colimbria. ciuitas uiseum. ciuitas Egitania. ciuitas Lamecu. ciuitas Tude. ciuitas Auriensis. ciuitas Luco. ciuitas Britonia. ciuitas Astorica. ciuitas Yria. Hee ciuitates sunt suffraganee Bracaren. Metr. num. XIII [2 1Kb] [b 2Kb] .

Metropolis ciuitas Tarracona. ciuitas Barcinona. ciuitas Exauria. ciuitas Gerunda. ciuitas Enpurias. ciuitas Ausona. ciuitas Auriello. ciuitas Hierita. ciuitas Hictosa. ciuitas Tortosa. ciuitas Cesaraugusta. ciuitas  Oseti. ciuitas Pampilona. ciuitas Tirasona. ciuitas  Calaorra. ciuitas Senona [c 1Kb] . ciuitas Anca. Hee ciuit. sunt suffag. Tarrac. M. num. XuII [3 1Kb] .

Metropolis ciuitas Arelatum. ciuitas Massilia. ciuitas Tolonum. ciuitas Cabisillonum. ciuitas uasonum. ciuitas Carpnttum. ciuitas Auinio. ciuitas Aurasica. ciuitas S. Pauli, et sunt num. uIII [4 1Kb] [d 1Kb] .



u.



IN POLONIA.

Metropolis Kenesen. habet in Polonia uIII. suffraganeas. Uredicilaten. Lubicen. Dachenacen. Liginicens. Butiuicen. et Donicens. [5 1Kb] [e 2Kb] .



IN ALEMANNIA.

Metropolis Brema suffraganeos habet [6 1Kb] Barduicen. Solesiucen. [7 1Kb] Raskeburgen. [8 1Kb] Michiliburgen. [9 1Kb] Lubichen.

Metropolis Madeburgen. suffraganei sunt [10 1Kb] Haluebergen. [11 1Kb] Brandeburgen. Misens. Merseburgen. et Cicens. [12 1Kb] .

Metrop. Salzburgen. suffraganei sunt [13 1Kb] Patauien.  Ratisponen. Frixiens. Gurgen. [14 1Kb] et Brixinen. [f 2Kb] .



IN REGNO ANGLIE [1 1Kb] .


Metropolis ciuitas Cantuaria has habet ciuitates sub se [2 1Kb] . Lundoniam. Rohecestriam. Cicestriam. Cestriam. Excestriam. Guintoniam. Salesberiam. Herefordiam. Guilicestriam. Bahadam. Nicholam. Norguicium. Helyam. Ingualia uero Meneuia. Pangoria. Landaph. et S. Asaph. Sunt autem num. XuIII.

Metropolis ciuitas Emboracus, habet sub se Dunelmum. [3 1Kb] .



IN SCOTIA [4 1Kb] .

Scotia hos episcopos habet: episcopum S. Andree. episc. Glaseuensem, episc. Candide case. episc. Duncheldensem. episc. Dumblainensem. episc. Brechinensem. episc. Aberdonensem. episc. Murtuensem. episc. Resinarhinensem. episc. Catanensem. episc. de Arregaithel. Sunt autem num. XI [5 1Kb] .



IN REGNO NORWESIE [6 1Kb] .

Metropolis Trundum hos episcopos suffraganeos  habet. Bergensem. Strangensem. Hamarchopensem. Halsflonensem. Habet quoque in regione Granellandia episc. Horchadensem. et in insula Islandia episc. Phare. Sunt igitur num. uII [7 1Kb] .



IN REGNO DANIE [8 1Kb] .

Metropolis Lundis hos episcopos suffraganeos habet sub se. Roscheldensem. Othenesiensem. Sleuicensem. Ripensem. Wibergensem. Arusiensem, Burgalanensem. Sunt igitur num. uIII [9 1Kb] .



IN REGNO SUETIE [10 1Kb] .

Metropolitanus Ubsalensis hos episcopos suffraganeos habet sub se. Arusiensem. Straganensem. Lingacopensem. Scarensem. Sunt igitur num. u [11 1Kb] [a 1Kb] .



IN YBERNIA SUNT PROuINCIE QUATUOR [12 1Kb] .

 Tempore Dni Eug. pp. III, facta est diuisio totius  Ybernie in quatuor metropoles per Iohannem paparum prbrum card. tt. S. Laur. in Damaso apostolice sedis legatum hoc modo [13 1Kb] .

Metropolitanus Armachie primas totius Ybernie hos habet suffraganeos sub se: episcopum Connerinensem. episc. Dedundalehglas. episc. Lugundunensem. episc. Cluaniraird. episc. de Conannas. episc. de Ardachad. episc. de Rathboth. episc. de Rathlurig. episcopum de Damliagg. episc. de Darrih [14 1Kb] .

Metropolitanus Dublinensis hos habet suffraganeos sub se. episcopum de Clendalacha. episc. de Ferna. episc. de Cainnig. episc. de Lethglenn. episc. de Celldara [15 1Kb] .

Metrop. Cassellennensis habet hos suffraganeos sub se: epm de Celdalua. epm de Luninech. epum de insula Gathu. epm de Celliunabrach. epm de Ymlech. epm de Roscreen. epm de Watifordia. epm. de Lismoi. epm de Cluanuama. epm de Corchaia. epm de Rosailithir. epm de Ardfert. Due autem ecclesie  sunt sub eodem archiepiscopo, que dicunt se debere habere episcopos, quarum nomina sunt hec: Ardinoi et Mungarath [16 1Kb] [b 1Kb] .

Metropolitanus Tuamensis hos episcopos suffraganeos habet sub se. epm de Mageo. epm de Cellalaid. epm de Rosconmon. epm de Culuanfert. epm de Achad. epum de Conarri. epm de Celmunduach [17 1Kb] .



uI.



IN DALMATIA SUPRA MARE [c 1Kb]

Metropolis Aquileia XI habet [18 1Kb] suffraganeos. Epm ueronensem. Paduanum. uicentinum. Cumanum. Mantuanum. Teruisinum. Tridentinum. Concorden [19 1Kb] . Senecensem [20 1Kb] . Filtrensem [21 1Kb] . et Belunensem [22 1Kb] .



IN YSTRIA SUPRA MARE [a 1Kb] .


Metrop. Gradus habet [1 1Kb] suffraganeos. Polanum [2 1Kb] . Parentinum. Triestinum. Comaclensem [b 1Kb] . epm de Capite Ystrie [3 1Kb] . Maranensem [4 1Kb] . epm [5 1Kb] Ciuitatis Noue. Castellanum. Torsellanum [6 1Kb] . Aquilensem [7 1Kb] . Caprulensem et [8 1Kb] Closensem [9 1Kb] .

Metropolis Iadera suffraganeos habet hos episcopos, uidelicet [10 1Kb] Signensem. Ausarensem, ueglensem. Arbensem. Nonensem.

Metropolis Spalatus [c 2Kb] habet [11 1Kb] suffraganeos Tranguriensem [12 1Kb] . et [13 1Kb] Signinum [14 1Kb] .



IN SCLAuONIA.

Metropolis ciuitas Ragusia hos habet episcopos [15 1Kb] suffraganeos: Stagnensem. Bossenensem. Tribuniensem. Catarinensem [16 1Kb] . Rose. Biduanensem. Antiuarensem. Dulchinensem. Suacinensem. Driuastensem. Polatensem. Scodrinensem [17 1Kb] . Arbanensem.



IN PROuINCIA FLAMINEA [18 1Kb] .

Metropolis Rauenna [d 2Kb] suffraganeos habet Xu [19 1Kb] .  Placentinum [20 1Kb] . Parmensem. Reginum. Foroliuium [21 1Kb] . Adrian. Populien. [22 1Kb] Ferrarien. [23 1Kb] . Mutinensem. Bononiensem. Fauentinum. Imolensem. Cesenaten. [24 1Kb] . Ceruiensem. Comaclensem. et [25 1Kb] Sarcinensem [e 1Kb] .



IN LIGURIA [26 1Kb] .


Metropolis Mediolanum suffragan. habet Xu [27 1Kb] . Cremonensem. Brix Bergamen. Lauden. Nouarien. uercellensem. Hasten. Taurinen. Terdonen. Aquen. Alben. Saonen. Albing. [28 1Kb] uigintimil. Yporiensem [29 1Kb] .



IN ALPIBUS GOTIE.

Metropolis Ianua habet [30 1Kb] suffraganeos Bobiensem [f 1Kb] . Apruniac. [31 1Kb] In Corsica [32 1Kb] Maranen.



IN TUSCIA.

Metropolis Pisa suffraganeos habet [33 1Kb] Massanum. In Corsica [34 1Kb] . Aneensem. Aleriensem [35 1Kb] .



IN SARDINIA.

Metrop. Calar. suffraganeos habet [36 1Kb] Sulcitanum. Dolien. et Suellitanum [37 1Kb] .

Metropolis Turris suffraganeos habet [38 1Kb] Sorren. Plauacen. Ampurien. Cisarcen. [39 1Kb] . Castren. Ozanen. et Bosen. [40 1Kb] .

 Metrop. Aruoree habet suffraganeos Usellen. epum S. Iuste. episcopum de Terra alba.

In Galluri sunt duo episcopi nullius metropolis: Ciuitatensis, et Gaitellinensis [41 1Kb] .



IN CAMPANIA [1 1Kb] .


Metrop. Surrentum [2 1Kb] hos habet suffraganeos epos [3 1Kb] : Lobrensem. Equesen. et epm. de Castello maris [4 1Kb] .

Metrop. Capua [5 1Kb] hos habet suffraganeos epos: Aquinatem. Tranen. [6 1Kb] . Caluensem. Calimulen. Casertanum. Sessanum [7 1Kb] . Yserniensem.

Metrop. Neap. habet suffraganeos epos: Asisanum [8 1Kb] . Nolanum. Putolanum. Cumanum. et Ysclanum [9 1Kb] .

Metropolis Amalphia [10 1Kb] hos habet suffraganeos. episcopos. Capritanum. Scalen. Reginum [11 1Kb] . Litteren. [12 1Kb] .

Metrop. Salernum [13 1Kb] hos habet suffrag. episcopos: Capacensem [14 1Kb] . Poliscastren. Nusquitan. Sarnitan. Marsican. Acernen. [15 1Kb] .



IN SAMNIO.

Metrop. Beneuentum [16 1Kb] hos habet suffraganeos episcopos: Telesinum. S. Agathe. Alifien. [17 1Kb] Montis  Maran. Montis Coruin. Auellin. uicanum. Frequentin. [18 1Kb] Arianen. Bibinen. [19 1Kb] Asculen. Licerinum [20 1Kb] . Tortibulen. Draconar. Wlturar. Alarin. Ciuitaten. Termulen. Toccien. [21 1Kb] Triuinen. [22 1Kb] Biuinen. Guardien. [23 1Kb] Morcon. [24 1Kb] et Musanen.



IN APULIA.

Metropolis Consa [25 1Kb] hos habet suffraganeos epos. epm [26 1Kb] Moranensem. Satrianensem. Montisuiriden. [27 1Kb] Laquedonen. S. Angeli de Lombardis. et Bisaccien. [28 1Kb] .

Metropolis Agerentia [29 1Kb] hos habet suffraganeos epos. Potentinum. Tricaricen. uenusinum. Grauinen. [30 1Kb] Anglonen.

Metrop. Tranum [31 1Kb] hos habet suffr. epos. uigilien. et Andrensem.

 Metrop. Tarentum [32 1Kb] hos habet sub se [33 1Kb] : Mutulen. et Castellanen. [34 1Kb] epos.

Metrop. Sipontus [35 1Kb] hos habet suffr. epos: uestanum [36 1Kb] .

Metrop. Barum [37 1Kb] . hos habet suffr. epos. Botontinum [38 1Kb] . Melfettanum [39 1Kb] . Iuuenacien. Rubestinum [40 1Kb] . Salpensem. Cannen Meneruinen. Bitettinum [41 1Kb] . Conuersanum.  Polignenen. [42 1Kb] Caterinen. Lauellinum.

Metropolis Brundusium hos habet suffraganeos episcopos: Astunensem [43 1Kb] .

Metropolis Ydrontum habet episcopum [44 1Kb] Castren. Gallipolitanum [45 1Kb] . Licien. Ugentinum [46 1Kb] . et Leucen.

Metropolis Regium [47 1Kb] hos habet suffraganeos episcopos. Cassanen. Neocastren. [48 1Kb] Catacensem. Crotoniensem [49 1Kb] . Tropiensem. Opiensem [50 1Kb] . Bouensem. Geratinum [51 1Kb] .

Metropolis Cosentia hos habet suffraganeos episcopos. Marturan. [52 1Kb]

Metropolis Rossanum nullum suffragan. epum habet [53 1Kb] .

Metropolis sancte Seuerine [54 1Kb] hos habet suffraganeos episcopos. Hembriacensem [55 1Kb] . Stromensem [56 1Kb] . Genecocastren [57 1Kb] . Cotroniensem Gerentinum [58 1Kb] .



IN SICILIA.

Metropolis Panormum hos habet suffraganeos episcopos, quos Adrianus papa Iu ei concessit: Agrigentinum,  Mazarensem. et Mileuitanum [59 1Kb] .

Metropolis Messana [60 1Kb] hos habet suffraganeos episcopos: Pactensem [61 1Kb] . Cephaludensem [62 1Kb] .

Metropolis Montis Regalis hos habet suffraganeos episcopos. Catheniensem, quem ei concessit Lucius papa III et Siracusanum, quem ei concessit Clemens papa III [63 1Kb] .


Omnes isti subscripti episcopi ad consecrationem Romani pontificis specialiter pertinent [64 1Kb] .

Albanensis. Hostiensis. Portuensis. Sancte Rufine [65 1Kb] . Tusculanus. Sabinensis. Prenestinus. 

In Tuscia. Nepesinus. Sutrinus. Ciuitatensis. Ortanus [67 1Kb] . Amelinus. Narniensis [68 1Kb] . Tuscanensis [69 1Kb] Balneoregensis. Urbeuetanus. Clusinus. Soanensis [70 1Kb] . Castrensis. Crossetanus. Massanus. uulterranus.  Senensis [71 1Kb] . Aretinus. Fesulanus. Florentinus. Pistoriensis. Lucanus. Lunensis [72 1Kb] .

In Ymbria [73 1Kb] . Tudertinus. Camerinus [74 1Kb] . Fulginas. Nucerinus [75 1Kb] . Spoletinus [76 1Kb] . Perusinus [77 1Kb] .

In Marchia [a 1Kb] . Ariminensis [78 1Kb] . Pesulanus [79 1Kb] . Fanensis. Senogalliensis. Anconitanus. Asculensis [80 1Kb] . Firmanus. Humanensis [81 1Kb] . Esulanus [82 1Kb] . Asciscinas [83 1Kb] . Oximensis  [1 1Kb] . Forumsinfron. Filtrensis [2 1Kb] . Urbinensis. Egubinus [3 1Kb] . Callensis.

In Marsia. Reatinus [4 1Kb] . Furconensis [5 1Kb] . ualuensis. Teatinus. Pinnensis. Marsicanus.

In Campania. Tiburtinus. Anagninus. Signinus. Terracinensis. Fundanus. Gaietanus. Ferentinas. uerulanus. Alatrinus. Soranus. Riuellensis [6 1Kb] .

In Calabria. Bisignanensis [7 1Kb] . Epus S. Marci [8 1Kb] . Squillacensis [9 1Kb] . Miletensis.

In Apulia. Troianus. Melfiensis. Monopolitanus. Rapollensis [10 1Kb] .

In Dalmatia. Arbanensis [11 1Kb] .

In Sardinia. Gaitellensis. Ciuitatensis [12 1Kb] .

In Corsica. Maranensis [13 1Kb] .

In Lombardia. Papiensis. Bobiensis [14 1Kb] . Placentinus. Ferrariensis [15 1Kb] .

In Burgundia. Anitiensis [16 1Kb] .

In Hyspania. Burgensis [17 1Kb] . Legionensis. Ouetensis [18 1Kb] .

In Scotia. Epus S. Andree. Glascuensis. Epus Candide Case. Dulchelensis. Dumbloinensis. Brechinensis.  Arbedonensis. Resinarchinensis. Catanensis. Epus de Arrigaitel.



uII.

ANTIOCHENUS PATRIARCHATUS habet sub se hos metropolitanos,  et episcopos suffraganeos.

Archiepiscopum Tharsensem. Mamistenum [19 1Kb] . Tulupensem [20 1Kb] . Edessanum [21 1Kb] .

Episcopum Laodicensem. Gabulensem. ualenensem [22 1Kb] . Anteradensem. Tripolitanum. Bibliensem.

Mimastrensis metropolis hos habet episcopos suffraganeos. . . . . . . . . . . . . .

IEROSOLIMITANUS PATRIARCHATUS habet sub se hos epos suffraganeos, et metropoles inferius annotatas. epum Bethleem. episcopum S. Georgii. episcopum Ascalone [23 1Kb] .

Metropolis Tyrus habet sub se hos suffraganeos episcopos: Aconensem. Sidoniensem. Berutensem [24 1Kb] .

Cesarea metropolis habet sub se hos epos: Sebastensem [25 1Kb] .

Nazarea [26 1Kb] metropolis habet sub se Tiberiadensem [27 1Kb] epum.

CONSTANTINOPOLITANUS PATRIARCHA habet sub se Cretensem archiepiscopum, qui habet sub se LX episcopos. Medonensem quoque habentem sub se . . . episcopos.  Eracliensem habentem sub se . . . episcopos. Isti tres metropolitani dicuntur habere suffraganeos episcopos septingentos. Preterea idem patriarcha sub se dicitur habere apostolicos catholicos.





LIBER CENSUUM GENUINUS. DE REDDITIBUS OMNIUM PROuINCIARUM ET ECCLESIARUM QUI DEBENTUR ROMANAE ECCLESIAE.



PRIMO DE CIuITATE FERRARIE.


Romana Ecclesia debet habere censum de ciuitate Ferraria sol. L. Luccen in unoquoque anno. Medietatem tributi ripe, et districtum de mercato annuatim. Et totam arimanniam de plebe cornaceruina. Et totam arimanniam masse fuscalie. Et totum publicum eiusdem. Et totam arimanniam de gabbiana. Et totam arimanniam de lungula. Et totam arimanniam de septepullesino. Et totam curiam siue districtum de massa. Et totum districtum siue proprietatem de ciniscelli, et de caualto. Et totam arimanniam, et totum publicum de sadriano. Et totam arimanniam, et totum publicum de trecenta. Et totam arimanniam de banniolo, et totum publicum. Et totam arimanniam de uilla noua, et totum publicum. Et totam arimanniam de maneggio, et totum publicum. Et totam arimanniam de sancto Martino, et totum publicum. Et totam arimanniam de lucarano, et totum publicum. Et totam arimanniam de sancta  Maria, et totum publicum. Et totam arimanniam, et publicum de uilla comede. Et totum publicum de gognano. Et totum publicum de uilla marthana. Et totam arimanniam de arcuada, et totum publicum. Et totum publicum de bonisciago. Et totum publicum de agnano. Et totam arimanniam de pontiado, et publicum. Et totam arimanniam de filthatico, et publicum. Et totam arimanniam de runci, et publicum. Et totam arimanniam de cirpilliatica. Et totam arimanniam de bratica. Et totam salariam. Et totum ficarolum. Et tres partes de ripatico, et partes tres portus de rupta ficaroli. Et totam arimanniam  de trenta. Et totam arimanniam de leone. Et totam arimanniam de gello. Et totam arimanniam de fabriciano. Et totam arimanniam de sancto Donato. Et totam arimanniam de flesso, et de ficarolo, et toto comitatu eius. Baliam et districtum de omnibus criminibus. Et omni anno bis, scilicet in madio, et in sancto Martino generale placitamentum.

Item Ecclesia de ficarolo IIII sol. luc. pro uilla salaria. Ecclesia S. Gregorii I morab.



HEC DEBENT DNO PAPE ILLI QUI EMUNT CONFESSIONEM BEATI PETRI.

Hec sunt que dominus papa recepturus est ab illis qui emunt Confessionem beati Petri, secundum tenorem preteritorum ementium. In primis in camera singulis diebus III libr. cere, et per singulos menses I aquariciam olei, et I libr. de olibano. In pascha XX libr. de cera, super hoc quod debet habere in camera. In facula pro sabbato sancto X libr. de cera, et decem libr. pro agnus, et de balsamo III  dn. ad pondus laterani, et III ad sanctum Petrum. u libr. de cera ad sanctum Petrum pro facula baptismali. Ampullas XII, uI maiores, et uI minores. Fanones uI. In festo sancte Marie XX libras pro rosta Saluatoris Domini. In natiuitate Domini XX libr. cere in camera super illas III libr. que dantur singulis diebus, et duas libr. de olibano. In purificatione sancte Marie X libr. et IIII dn. pro iungis. In annuntiatione similiter. In natiuitate X libr. de cera, et IIII dn. pro iungis. Acolitis in dominica palmarum XII denarios pro palmis ex consuetudine. In maiori ebdomada episcopus sancte Rufine ius quod consueuit  habere, uidelicet arcam et altare, ex quo pulsatur ad matutinas, usquedum finitur officium; et ex quo pulsatur ad missam usque ad finem misse, saluo iure cantorum, quod habent in altari cum episcopo. In die Iouis sancti ex quo pulsatur ad officium matutinale, et ad missam usque ad finem officiorum, similiter. In die sancto ueneris, similiter. In sabbato sancto ex quo pulsatur ad officium matutinale et ex quo pulsatur ad officium baptismale nocte et die tota usque ad finem misse maioris in Pasca habeat ius suum. Quando dn. papa non est in urbe, hostiariis dantur XII dn. pap. per singulas ebdomadas, et in dominica de palmis II sol. et in singulis festiuitatibus sancte Marie unam cere, decinam pro faciendis cereis. Sancto Laur. de palatio datur per unumquemque mensem I aquaricia olei, et I libr. de cera, et dimidium de olibano. Quando dns. papa pergit ad sanctum Petrum in stationibus XX sol. dns. papa habet, et duas aquaricias de potione. Et capellani  cum sociis suis medietatem altaris ex quo tubalia extenditur super altare. Cardinales u sol. papien. in statione habent. Cantores quando cantant responsorium in ammone XuIII dns. pp. In Pascha de mad. duas aquaricias de potione dns. papa habet ad Lateranum. A festo sancti Gregorii usque ad Pentecosten unoquoque die XII dns. pp. dantur dno. pape. In letaniis maioribus XXuII libr. lucc. pro prbrio crucium episcoporum cardinalium, et lectis et lobio. Ad luminaria ante altare beati Petri XIII candele et in corpore XIII die noctuque. In unoquoque capitello una candela accendatur, per totam noctem, donec missa finiatur: In stationibus in magno capitello IIII et in capitello minori cum porticalibus III. In rete XII. In uirga XuIII. Ante ueronicam die, noctuque una. In sancto Processu die noctuque I. In sancta Maria de Cancellis in nocte I. In uaticano in nocte I. In sancta Cruce in nocte I. In sancta Lucia in nocte I. Ante crucifixum in nocte II. In uirga III, in rete III. In secunda fer. post Pasca. Ego sum pastor bonus.  In Ascensione. In Pentecoste. In festiuitate sancti Petri. In dedicatione ipsius Ecclesie. In Epyphania. In Cathedra, et in letania maiori debent accendi retia. Et in festo sancti Petri tantum rete magnum ante portas argenti. In resarciendo tecto, et in mutandis fractis trabibus ecclesie beati Petri dantur II dn. unicuique magistrorum, et unicuique manualium, donec compleatur opus. Quando sandalarii capiunt trabes beati Petri, habent inde II sol. dn. pp. et IIII libr. cere in festo . . . Ecclesia sancti Andree II aquaricias de oleo et clerici sancti Petri qui faciunt officium III sol. dn. pap. cardinalis, qui habet custodiam beati Petri IIII dn. pp. unoquoque die. Pro elemosina unaquaque ebdomada extra id quod datur eiectis XII sol. Rotomagen. dum strata currit. Unicuique de comestabilibus II dn. pp. unoquoque die. Sorrentiales prefecti quando suspendunt aliquem u sol. e quando decollant u sol. quando cecant XII pro unoquoque oculo, quando truncant aliquod membrum  XII dn. similiter. Sancta Rufina pro elemosina una aquaricia olei, X libr. cere, et dimidium olibani. Sancti quatuor, et sanctus Clemens, et sanctus Pancratius habent elemosinam inde IIII dn. pp. magistris pro cauea, et quatuor funes, quando accendunt rete, exceptis ebdomadalibus cardinalium, et ecclesie beati Laur. in palatio et clericorum beati Petri, et cantorum et dominicalibus diaconorum cardinalium. In stationibus uero unum par facularum ad uesperas II librarum, et ad missam II librarum. Familia quoque dni. pape consueuit habere aliquam benedictionem. Quando dns. papa prolongatur a Roma plusquam una dieta, ei siquidem non datur cera pro camera. Preterea calices, cruces, turibula, et bacilia aurea, siue argentea, camisii, amicti, stole, manipuli, corporalia  super calices, et manutergia de alamannia, et pallia super uI libr. affortiatorum, que ad altare offeruntur, dni pape sunt. Altare autem, cum necesse fuerit, tres trabes in naui singulis annis mutabit, et II dn. pap. pro uictualibus magistris sancti Petri, cum in ipsa ecclesia operantur, dabit. Bonum etiam prandium dabit canonicis sancti Petri, cum fuerint tota nocte in uigiliis palleorum Romani pontificis, patriarcharum, archiepiscoporum, et quorumdam episcoporum, que quotiens necesse fuerit, parabit prior basilice, et cum diaconis cardinalibus intererit dationi ipsius pallei [a 1Kb] .



REDDITUS IN URBE ROMA.

Monasterium S. Pauli panem pro persona dni pape. Canonici Lateranenses similiter. Ecclesia S. Marci X sol. dn. pap. pro massa, quam papa Celestinus ei concessit. Ecclesia S. Petri XX. sol. lucc. Ecclesia S. Susanne unum scifatum, et unum morab. Illi qui tenent turrim in capite pontis Iudeorum IIII  dn. pap. Ecclesia S. Egidii cum hospitali sita iuxta ciuitatem Leonianam XL sol. affortiatorum in festo S. Andree. Ecclesia S. Praxedis unum scifatum. Ecclesia S. Abbaciri I morab. Petrus latro II morab. pro castro cere.

    In episcopatu Albanensi. Ecclesia S. Donati de maritimis I morab. Hospitale de Cantaro. I libr. cere.
    In episcopatu Portuensi. Petrus Latro II morab. pro castro cere.
    In Marchia et ducatu Spoletano.
    In Senogalliensi
    In Anconitano.
    In Oximano. Homines montis S. Petri III sol. lucc. Ecclesia S. Petri eiusdem loci II sol.
    In Numan. Ecclesia S. Fabiani de Racanati XII dn.
    In Firman. Hospitale de aqua sancta XII podien. per annum.
    In Asisin.
    In Camerino. Monasterium sancte Marie de Frastra  II, lib. cere Monaster. sancte Marie de uilla magna I libr. cere pro censu, et I bisant. pro pensione cuiusdam terre. Monasterium de Cliente I lib. de cera, et I bisantium pro his que tenet ab eccl. Romana.
    In foro Simpron.
    In Urbinati.
    In Callensi. Ecclesia S. Gerontii XII affort.
    In Esino. Ecclesia S. Marie de silua XII dn. pap.
    In Montifeltrano. Ecclesia S. Anastasii XII dn. argenti.
    In Nucerino.
    In Egubino. Monasterium S. Emiliani III solidos affortiator. Monasterium S. Amb. III sol.
    In Fulginat.
    In Perusino. Ecclesia S. Petri de monte Teuzi III sol. affor. Ecclesia S. Marie posita in monte Feriol. III dn. pap. et I facula pro unoquoque anno.
    In Amelin.
    In Tudertino.
     In Narniensi. Monaster. S. Nicolai unam libr. cere.
    In Esculano.
    In Spoletano. Ecclesia S. Petri iuxta ipsam ciuit. II sol. lucc. castrum quod Moriciola uocatur, ex redditione Gisleri, sicut inuenitur in Registro Gregorii pape uII, B. Petri iuris est. Et monasterium S. Petri de Bouaria u sol. luccen.
    In Reatino. Monasterium S. Saluatoris.
    In ualuensi. Monasterium de Bominac. I romanatum.
    In Marsicano. Monasterium S. Marie de Appamia III sol. prouenien. et I libr. cere.
    In Teatino. Monasterium de Magella I morab. Monasterium S. Stefani I unc. auri.
    In Pinnensi.





IN TUSCIA.


    In episcopatu Castellane ciuitatis. Ex ipsa ciuitate, que antiquitus uocabatur Castrum Felicitatis, XXu sol. affort. Ecclesia S. Saluatoris XII affort.
    In Sutrino. Episcopus ipsius loci unum morab. pro locatione cuiusdam casalis.
    In Castellano.
    In Urbeuetano.
    In Balneoregensi.
    In Tuscanensi. De ciuitate uetralla II marabuttin. Ecclesia S. Iohannis de insula iuxta Cornetum u sol. Eccl. S. Sintii u sol.
    In Castren. monaster.
    In Clusino. Monasterium S. Saluatoris de Monte Amato II morab.
    In Soanensi.
    In Massano. Plebs de petra. . . . sol. et homines ipsius loci. . . . sol. Monasterium Aque uiue II sol.
    In Grossetano. Monasterium S. Prancatii XII affort.
     In Senensi. Ecclesia S. Leonardi II sol. Lucc. Ecclesia S. Trinitatis de Turri II sol. Hospitale silue Rodulende XII dn. Ecclesia S. Mustiole II sol.
    In Aretino. Plebs de peccioli I morab. Ecclesia S. Iusti III sol. lucc.
    In Fesulano.
    In Florentino. Hospitale situm in loco qui dicitur ad pontem bonici secus stratum uI paria ferri. Ecclesia S. Laurentii de Cortina II sol. Ecclesia S. Cresci II sol. Ecclesia S. Donnini II sol. Ecclesia S. Petri de Colle II sol. Hospitale S. Petri de Caluariis situm in confinio Fesulani, et Senensis episcopatuum uI dn. Lucc. Ecclesia S. Agnetis sita in podio bonithi I morab.
    In uulterrano. Ecclesia S. Barthol. de Scalocla XII dn. Comes Panocla Iu morab. de tota terra sua. Ecclesia S. Nicolay de Monterio I morab. Ecclesia S. Faustini de ualle Else II sol lucc. Monasterium de  Serena I mor. Monasterium de Insula II sol. Ecclesia S. Iohannis de Colle XII dn.
    In Pistoriensi.
    In Lucano. Ecclesia S. Fridiani iuris B. Petri. Cens. eius unum par guanti de corio. Monasterium Sextense III morab. Ecclesia S. Alexandri sita in Lucana ciuitate II morab. Ecclesia S. Marie filiorum Corbi III sol. Monasterium S. Petri in Cortina II bisant. Ecclesia S. Saluatoris in Mustolia XII dn. Monasterium S. Pontiani Iu mor. Hospitale pontis de popli I libr. cere.
    In Pisano. Monasterium de uerruca II morab. et pro campo S. Petri sito circa buitim uI dn. Ecclesia S. Nicolay de Paratino II sol. Pisanus archiep. Iu morab. pro quibusdam beati Petri terris. Monasterium S. Quirici XII dn.
    In Lunensi episcopatu. Monasterium de Ceperano I morab.





IN APULIA.

     In episcopatu Beneuentano. Ecclesia S. Marie de Sambuco in ipsa ciuitate I unc. auri. Eccla S. Marie de monte Drobi I scifatum. Eccla S. Thome in ipsa ciuitate III Romanat. et III paria de obbatis cum candel.
    In episcop. Sorano. Monaster. sancti Dominici XII dn. pap.
    In episcop. Elesino. Monrium, quod in ipsa ciuitate situm est, I unc. auri.
    In episcop. uenafrano. Monrium S. uincentii II morab.
    In archiep. Consano. Monrium S. Marie de Ylice unc. I auri.
    In episcop. Melfien. Monrium uulturnense I unc. auri. Monasterium S. Angeli de bandi I unc. auri.
    In archiep. Sipontino. Ecclesia S. Leonardi I unc. auri. Monrium S. Ioh. in Lama unc. I auri. Eccla S. Thome I libr. olibani. Monrium Pulsan. II bisant.
     In episcop. Troiano. Monrium terre maioris unciam I auri. Monrium S. Marci de fora Iu libr. olibani.
    In episcop. uestano. Monrium de Calena I unc. auri.
    In episcop. Monopolitano. Monrium S. Stephani unc. I auri.
    In episcop. Telesino. Monrium S. Saluatoris unc. I auri.





IN CALABRIA.

    Monasterium de Mileto, quod est sedes episcopalis, I unc. auri.
    In episcop. Rossanen. Ecclesia S. Trinitatis. . . . Monasterium S. Eufemie unc. I auri.
    In episcop. Catenzani. Monrium S. Iuliani, unc. I auri.
    In episcop. Teatino. Monrium Magelle I morab.





REDDITUS APULIE, CALABRIE ET MARSIE.

 Rex Sicilie debet pro Apulia, Calabria, et Marsia mille scifatos.

    In archiep. Brundusino. Ecclesia S. Marie unc. I auri.
    Ecclesia S. Marie de Nerto unc. I de tar. per annum.
    In episcop. Cassanen. S. Marie Camiliani II scifat.
    In episcop. Scquillac. Monrium de Carra I morab.





IN SICILIA.

Anno XuII pontificatus Alexandri pape III, w. secundus rex Sicilie construxit Monrium beate Marie Montis regalis iuxta Panormum, et subiecit illud Romano pontifici sub annua pensione centum Tarenorum.



IN SARDINIA.

Iudex Calaritanus II lib. argenti pro censu. Archiep. Calar. uI libr. argenti. Episcop. Dolien. II libr. Episcop.  Sulcitanus II lib. Episcop. Barbarie II lib. Ecclesia S. Saturnini. II lib.

Iudex arboren. II lib. Archiep. Arboren. uI lib. Episcop. S. Petri de Teralba II lib. Episcop. de Osello II lib. Episcop. S. Iusti II lib.

Iudex Turritanus II lib. Archiep. Turritanus uI lib. Episcopus de Pragi II lib. Episcop. de Ampuri II lib. Episcop. de Serra II lib. Episcop. de Chisarpo II lib. Episcop. de Castro II lib. Episcop. de Ozano II lib. Episcop. de Bosea II lib. Abbas de Sacaria II lib. Abbas de Plaiano II lib. Abbas de Thergo II lib. Prior de Saluenero I lib. Summa horum omnium continetur in LuIIII libris argenti.

In Arborea. Ecclesia S. Thome cum omnibus suis bonis pro censu III bisant. omni anno. Ecclesia S . . . . . que dicitur Cannia II sol. exigusin. singulis annis.



DE CORSICA.

Corsicam concessit papa Innocentius Ianue sub annuo censu unius libre auri. Et exinde priuilegium  ei fecit.



CENSUS DE NOuO IMPOSITI, DE QUIBUS NESCIO IN QUIBUS EPISCOPATIBUS SUNT POSITI.

Monaster. S. Stephani positum in monte de medio. pro eadem Ecclia omni anno pro censu III sol. prouesin. Ecclia S . . . . . . , posita in castro ualentio omni anno pro censu II sol. luc.



IN LOMBARDIA.

    In archiepiscopatu Mediolanen. Monrium S. Agathe uI dn. mediol. Monrium de Sexto XII dn. Monrium de Modetia XII dn. Monrium de Brugula XII dn. Monrium de Lambrugo XII dn. Monaster. de Partificagia uI dn. Monrium de Subiate uI dn. Monrium de Buginago uI dn. Monrium de Basiliano XII dn. Ecclia S. Iohannis de Perminago I sol. Ecclia de Propello . . . . . . . Ecclia de Bibulgo . . . . . . . Monrium S. Nicolai XII affor. Ecclesia S. Trinitatis de ponte guinicelli  uI dn. Ecclesia de Bisantio I dn. et I cereu. Ecclia S. Petri de Bifolca uI dn. Hospitale apud S. Blasium uI dn. Homines habitantes in uilla que dicitur Morniaco de plebe arzaco XII imperial. singulis annis.
    In episcopatu Placentino. Ecclesia de Misericordia II sol. placen. singulis annis.
    In episcop. Laudensi. Ecclia S. Michahelis XII dn. Ecclia sancti Pauli XII dn. Mnrium S. Michahel XII dn. Mnrium S. Stef . . . . . . . Mnrium S. Andree per manum Abbatis S. Sauini I unciam . . . . . . . Monaster. de Douario XII dn. Ecclia de Ripa alta XII dn. Monaster. de Cerreto IIII dn. mediolan. Ecclia de Cerroto IIII dn. mediol. Ecclia S. Petri de Palude XII mediol. ueteres.
    In episcop. Cumano. Hospitale de Blunzone in monte Abrica.
    In episcop. Bergomensi. Ecclia S. Firmi I sol. Ecclia S. Iuliani de Subuexio I sol. Ecclia S. Sigismundi  de Ripa alta I sol. Monaster. S. Ambrosii de Ripa alta I sol. Monaster. de Donaria I sol. Ecclia S. Fabiani Cellula ipsius I sol. Ecclia S. Marie de uilla suari in colle Thoris I sol. Ecclia S. Ambrosii de Calcu III dn. Ecclesia S. Trinitatis de uirgi. I sol. Ecclia sita in loco qui dicitur Mesina uIIII dn. mediol. monete. Ecclia S. Alexandri . . . . . . Ecclia S. Mathei . . . . . . . Monasterium de Bonate uI dn. Ecclia S. Marie in Turri XII dn. mediol.
    In episcop. Brisiensi. Ecclia S. Petri Cremignano XII dn. mediol. Monaster. de Caramagna I morab. Monaster. Aque nigre I morab. Monrium Montis Clari dimid. unc. auri.
    In Cremonensi episcop. Ecclia S. Agathe I sol. Monasterium S. Stephani de Cornu I sol. Ecclia S. Saluatoris IIII dn. Ecclesia S. Marie de Castaneto uI dn. Monrium S. Iohannis iuxta Papiam XII dn. ueteris monete. Hospitale S. Leonardi de Bangia XII dn. mediol. uet.
    In Nouariensi. Ecclia. S. Petri II sol. Ecclesia  SS. Philippi et Iacobi de Paliarina II sol. mediol.
    In uercellensi. Monrium de Bessa I morab. Monrium S. Stephani I morab. Ecclia S. Iacobi II sol. mediol. Ecclia S. Marie sita in eadem ciuitate I morab. Monrium S. Marie de Astura XII dn. ueteris monete.
    In Taurinensi. Monrium de Pinarol. I unc. auri. Ecclesia S. Petri Sauilianensi I morab. Ecclia S. Petri ultra flumen Sture cum hospitali ibidem sito I morab. Hospital. de Ponticell. I morab.
    In Albensi. Ecclia de Ferranica I morab. Monrium S. Gaudentii dimid. unc. auri. Monrium S. Martini dimid. unc. auri.
    In Astensi. Monrium de Caramagna I morab.
    In Aquensi. Ecclia S. Crucis de Melagio. I morab.
    In Tardonensi Ecclia de principiano II morab. Habitatores loci, qui dicitur Sala III lib. cere basilice S. Laurentii.
     In Saunensi. Monaster. S. Eugenii I morab. In capite nauli Ecclia. S. Iule IIII dn.
    In Ianuensi. Monrium S. Andree de Sexto I morab. Ecclesia S. Fidis I lib. piperis. Ecclia. S. Nicolai iuxta mare I lib. cere.
    In Albinganensi. Mnrium. S. Martini in insula Gallinaria I morab.
    In uintimiliensi.
    In Papiensi. Monrium S. Marini I morab. Ecclia S. Marie maior. de Laumello I morab.
    In Bobiensi. Monrium S. Columbani IIII bisantios.





EXARCATUS RAuENNE.

    Canonica S. Marie in porticu . . . . . morab. pro Ecclia. S . . . . . . Monaster. S. Iohannis Euangeliste I sol. Ecclia S. Petri ad uincula III sol. luc.
    In episcop. Placentino. Eccla. scor. Geruasii, et Protasii I cereum et I dn. Ecclia S. Iohannis de uiculo dimid. auri unc. Ecclesia de Monte Bello II sol.  luc. Ecclia S. Petri de Cerreto IIII dn. Mediol. Hospitale de uerzario I morab.
    In Parmensi. Monrium S. Alexii II morab. Monast. de Berselli I morab. Mnrium S. Genesii I morab. Mnrium S. Siri de Fontanell. II dn. de papia monete ueteris.
    In Regino. Plebs de Warstalla III morab. Mnrium Canusinum XX sol. Ecclia de Gonzago I unc. auri.
    In Mutinensi. Mnrium Fraxinon. unc. auri. Monast. Nonant. II morab. Hospitale S. Germiniani iuris beati Petri.
    In Bononiensi. Mnrium de Musiliano uI sol. affort. Epus Bononien. lib. II puri argenti. Monrium S. Cesarii III morab.
    In Fauentino.
    In episcop. Florent. Ecclia S. Peregrini iuxta Saltn. XII imperial.
    In Ymolensi.
    In epatu Foroliuiensi.
     In epatu Bobiensi. Mnrium S. Ambr. XII dn. pap. Cella S. Iohannis inter ambas partes I bisant. Mnrium S. Marie in Triuo I bisant.
    In epatu Populiensi.
    In epatu Feretrano.
    De massa Arni. Ecclesia S. Iustini unc. I auri pro unoquoq. anno. et de Castello arno, a Guid. et sociis XII lucc. pro unoquoq. anno.
    De massa Fiscalia. Ceruien. epus de plebe S. uitalis XII imperial.
    De massa S. Petri. Eccla S. Saluatoris XII luc. pro unoquoq; anno.
    In epatu Ferrariensi. Ecclia de Ficarolo IIII sol. luc. pro uilla Salaria. Ecclia S. Georgii I mor. Ecclia maior I morab. per annum.
    In episcopatu Ariminensi. De ripatico per manum episcopi I lib. argenti. De plebe S. Paterniani II sol. luc. De ecclia S. Georgii I lib. cere. Ecclia S. Pauli de Monte Scutulo II sol. luc. Ecclia S. Saluatoris II  sol. luc. Ecclia S. Gauderiti IIII bisant. Monast. S. Petri XII affort. Monast. S. Ggii XII dn. Hospitale botrie XII dn. Hospitale de dna Emilia positum circa herim II sol. imperial. Ecclia S. Marie in Leura II sol. pro unoquoq. anno.
    In Fanensi. Mnrium S. Laur. in Campo. L. spatulas f. XXu sol. affor.
    In Croniet. Ecclia S. Nicolai de Croniet pro censu I morab. sing. annis, et lib. II piperis.





IN PATRIARCHATU AQUILEIENSI.

    In epatu uicentino. Capella de insula XX sol. ueronensium. Ecclia S. Lucie de Fonte niuis II mor. Ecclia SS. Firmi et Rustici I mor.
    In epatu Feltrensi.
    In epatu Tridentino.
    In epatu Senecen.
    In epatu Paduano. Ecclia S. Marie de pratalia IIII  morab. Ecclia sancte Crucis de monte Syon II morab.
    In Mantuano. Ecclia S. Marie de Hyspid. I morab. Monrium S. Iohannis II sol. luc. Monasterium S. Benedicti. unc. I auri. Hospitale de Aquadocia Xu dn. mediolan. Hospitale iuxta uenonam XII mediol.
    In ueronensi. Ecclesia S. Marie in loco Marellensi I bisant. Ecclia S. Nycolai in Arena I lib. cere et I dn. Ecclia S. Marie apud albaredum XII dn. mediol. Ecclia SS. Simonis et Iude I lib. cere.
    In Taruisino. Monrium S. Eustach. III sol. Hospitale S. Marie I lib. cere, et I incensi. Ecclia S Laur. iuxta forum IIII dn. luc. Monasterium S. Eufemie II bisant.
    In Cenetensi Ecclia. Hospital. de Blaui I lib. cere, et I incensi.
    In episcop. Pole. Monrium S. Marie de Canneto II bisant.
    In Comaclensi, Monrium Pompos. III sol. affort.





IN PATRIARCHATU uENETIE GRADENSI.


    Ecclia S. Marie de Caritate I aureum. Ecclia S. Marie de Alnaria.
    In episcop. Torsellano.
    In Cesenate. Ecclia. S. Crucis XII affort.
    In Pensauriensi.





CENSUS HISPANIE.

    In episcop. Colombriensi. Ecclia S. Crucis iuris beati Petri II morab. singulis annis pontifici Romano persoluit.
    In episcop. Portugalen. Canonica, que uocatur Ecclesiola, II morab. Adefonsus Portugalensis dux IIII unc. auri.
    In episcop. Lucen. Monrium de Ursaria I morab. auri.
    In episcop. Legionensi. Monrium S. Facundi iuris beati Petri est II sol. Monrium S. Ysidori I morab.
    In episcop. Palentino. Ecclia uallis Oliueti XXu morab.
     In episcop. Toletano. Monrium S. Seruandi X morab.
    In episcop. Auilen. Monrium . . . . . . . . . . . . . . . I morab.
    In episcop. Burgen. Monrium Oniense iuris beati Petri est. unc. I auri. Monrium S. Dominici iuris beati Petri est. u morab. Monrium de Cardinia I morab.
    In episcop. Tirasonensi. Ecclia S. Marie sita in castro Tutele II sol.





REGNUM ARAGONIE.

    Iuris beati Petri est D auri mancusios ad cuneum Iacce singulis annis.
    In episcop. Oscensi. Monrium S. Iohannis de Pinna iuris B. Petri est. unc. I auri. Ecclia montis Aragonis iuris beati Petri est. unc. I auri. Ecclesia S. Petri de Lasis IIII morab.





PROuINCIA TERRACONENSIS.

    In episcop. Ilardensi. Monrium S. uictoriani iuris  beati Petri est. Dimid. unc. auri.
    In episcop. Urgellensi. Monrium. S. Saturnini per spatium octo annorum I lib. argenti. Ecclia Aggerensis IIII morab. Ecclia S. Petri de Deuotis tertiam partem fructus allodii in quo sita est. Ecclia. S. Marie Urgellensis I unc. auri. Ecclia gerrensis I unc. argenti.
    In Tudensi episcopatu Ecclia S. Marie de Rehorios II marabutinos. Comes Urgellensis IIII unc. auri. Raymundus Guilielmi de duobus Castris, Salteuola uidelicet et Lobariola, IIII unc. auri.
    In episcop. Barchinonensi. Monrium S. Pauli I morabut. Comes Barchinonensis de toto honore suo, et precipue de ciuitate Terracona, sicut continetur in Registro Urbani pape, singulis septenniis XXu libr. argent.
    In episcop. Gerundensi. Ecclia S. Iohannis Riuipolensis III morabot. Monrium. S. Petri bisildunen. u sol. Ecclia S. Marie eiusd. loci II sol. Monrium Arelatense . . . . . . . . . . Monrium S. Marie de Cardin. XII  Mergol. monete. Monrium S. Marie de Campo II sol.
    In episcop. Helenensi. Monrium S. Martini de Canicornis iuris beati Petri I arulense.





PROuINCIA NARBONENSIS

    In episcop. Narbonen. Monrium Crassense u mor. Monrium S. Amantii II sol. Monrium S. Pontii II sol. Ecclia S. Petri de Arignano I morab. Electen. Monrium I lib. argenti per triennium.
    In episcop. Biterrensi. Ecclia S. Iacobi I mor. Ecclia S. Petri de Mari I morab.
    In episcop. Rutinensi. Ecclia S. Antonii u sol.
    In episcop. Tolosano. Ecclia S. uolusiani in loco qui uocatur Fluxas u sol. pictau. Ecclia S. Saturnini X sol. pictau.
    In episcop. Uticensi. Guillelm. de turre pro eo quod Romana Ecclia habet in mansodi II malach. Dnus uille Acantici II aureos.
    In episcop. Carcasonensi. Monrium Electuense I  lib. argenti per triennium. Ecclia Magalonensis I unc. auri Guill. de Monte Pessulano II morab. Comes Merguriensis I unc. auri. Bernard. de Antusia II morab.





PROuINCIA ARELATENSIS.

    In episcop. Arelaten. Monrium. Montis Maioris IIII sol. pro castro autem biduini III lib. turis per quinquen. Monrium S. Geruasii de fossis . . . . . sol.
    In Lodou. Ecclia S. Marie de Corneliano II sol. Ecclia S. Marie de Sarebona II sol.
    In episcop. Albiensi. Monrium S. Bernardi de Castris u sol. mergurien





CENSUS PROuINCIE

    In episcop. Auinionensi. Apud montem Andaonem Monrium S. Andree IIII lib. cere; et pro Ecclia S. Petri de Tathone II lib. cere.
    In episcop. Arausice. Guills. dns eiusdem uille dimid. marc. argenti. Monrium S. Egidii, et psalmod.  Montis Maioris. Ananiense. S. Wi. S. Pontii. Crassen. S. Saturnini. S. Iohannis Riuipollen. S. uictoris montis Arag. proprii iuris beati Petri sunt.
    In episcop. Aquensi. Petrus de Lambisco I morab.
    In episcop. Sixtaricen. Ecclia S. Mart. de Croco I morab.
    In episcop. Aptensi. Ginand. cum fratribus et nepotibus suis III morab.





IN PROuINCIA EBREDUNENSI.

    Ecclia Crossiensis iuxta burgum, qui uocatur Malturtel. I morab.
    In episcop. Foroiulensi. Ecclia Pinnac. uII sol. mergur. monete ueteris. Ecclia bariolen. I morab.
    In episcop. Albinganen. Monrium S. Martini iuris beati Petri est, quod est situm in insula Gallinaria, I morab.





PROuINCIA GUASCONIA.

    In episcop. Aquensi. Hospitale delsuath. I bisant.  et monaster. de Sorduha u sol.
    In Gasconia. Monaster. Generense II unc. auri. Monrium Condomense u sol. morl.
    In episcop. uasaten. Monrium Blauii Montis u sol. burdegal. monete.
    In episcop. Aduren. Monaster. S. Seueri u sol. pictau. monete.





PROuINCIA BURDEGALEN.

    Monaster. S. Crucis I mor. Monast. S. Macarii u sol. Ecclia de Bledo Monte u sol.
    In episcop. Xadonen. Monrium beate Marie xadonen. u sol. Ecclesia S. Petri de Arciaco III sol. affor.
    In episcop. Engolismensi. Ecclia de Cella froin . . . . , sol. Monaster. sancti Eparchii II morab.
    In episcop. Petragoricensi. Monaster. Tostoriacen. I morab. Monrium Sarlaten. I mor. pro se, et I pro Fiteusi, et I pro Ysensi. Ecclia Sancti Austerii I mor. Capella S. Orricii sita in Castello de Gorzon. X sol. Ecclia S. Frontonis. II mor. e principalis sedes  II mor.
    In episcop. Pictauen. Monrium S. Crucis I unc. auri. Monrium Malliacen XX sol. Pictau. dn. Ecclia S. Trinitatis de Malo Leone II morab. Monrium Ysercense I mor. Monrium fontis Eueraldi I mor.
    In episcop. Lemouicensi. Ecclia S. Petri de Osca I mor. Ecclesia Stirpen. I mor. Ecclia Usercen. I mor. Ecclia Briuen. II sol.
    In episcop. Claromonten. Monrium Case Dei iuris B. Petri est. Et ecclia Briuaten. I mor. Monrium de Monte Ferrando I mor. Monrium Aureliacen. X sol. pictau. pro se, et pro Soliaco u sol. et pro sella Mauricien. u sol. Comes Guills. dimid. marcam argenti. Ecclia Briuaten. I morab.
    In episcop. Rutinense. Ecclia S. Petri singulis bienniis I mor. Ecclia S. Marie de Candabria Xu sol. Monrium Nanneten. X sol. f. II mor.
    In episcop. Albiensi. Ecclia S. Petri de Farnaria I mor. Castrum scurie II unc. arg.
     In episcop. Caturcensi.





PROuINCIA TURONENSIS.

    Ecclia S. Sepulchri III sol. pictau. monete. Maius mnrium iuris beati Petri est. Singulis septenniis I lib. arg. et pro ecclia sancti Guincolei X sol. cenomanen. monete. Ecclia S. Martini unc. I auri. Monrium Nucariense I mor. Monrium S. Sepulchri I morab. Ecclia S. Marie de Loccis u sol. pictau. Ecclia S. Iuliani I morab.
    In episcop. Cenomanen. Ecclia S. Guincolei XII dn. de castro Cadurciar.
    In episcop. Nanneten. Monrium S. Saluatoris III aureos.





PROuINCIA SENONENSIS.

    Monrium Ferrariense iuris beati Petri est I unc. auri singulis triennis. Monrium S. Columbe uir. iuris beati Petri est.
    In episcop. Parisiensi. Monrium S. Genouefe, et  S. Germani, et S. Dionisii iuris beati Petri sunt.
    In episcop. Altissodor. uizeliacen. Monrium iuris beati Petri est I libr. argenti. Dnus de Donzi II unc. auri.
    In episcop. Niuernensi. Monrium Sauiliacen. I morab.
    In episcop. Catalaonen. Ecclia S. Nicolai in insuta Lourz. X sol. illius monete.





PROuINCIA REMENSIS.

    In episcop. Ambianensi. Monrium S. Ricc. in Pontiuo unc. I auri. Monrium Corbeiense, quod proprii iuris beati Petri est, I unciam auri.
    In episcop. Suessionensi. Monrium et Medardi dimid. libram argenti.
    In episcop. Teruanensi. Hospitale S. Gefelt. C alletia.





PROuINCIA MAGUNTINA

    Ecclia S. Marie sita in loco qui dicitur Potenbahc.  I morab. Ecclia S. Iohan. Bapt. in Selbot. I mor. Monrium quod dicitur Cella Dne Pauline mor. I Reineresbrunnen. II sol. erphordien. monete. Ecclia regularium in Flaheim. aureum unum.
    In episcop. Argentinensi. Monrium sanctor. Philippi et Iacobi in Silua Sacra I mor. Monrium Monialium in Andala subtil. panni linei ulnas. Monrium quod dicitur Bugeshouen I mor.
    In episcop. Basiliensi ecclia S. Petri I mor. Ecclia Remorigen. I monetam auri. Monrium S. uincentii I mor.
    In episcop. Constantiensi. Monrium Burense I mor. De alodio qui uocatur cella S. Petri I mor. Monrium Wibelingen. I mor. Monrium Blaburra I mor. Monrium Zueueltun I mor. Ecclia in Rota mor. I. Monrium in Bregance mor. I. Monrium in Isnin XII dn. constantien. monete. Monrium in Wingart. mor. I. Ecclia in Augea Parua mor. I. Monrium in Suarewalde S. Georgii mor. I. De allodio qui uocatur  Asneheun I mor. Ecclia S. Benedicti I mor. Ecclesia S. Martini de Butro I mor. Ecclia S. Marie in ripa fluminis Danubii I morab. Ecclia de Monte Anglor. I monetam auri. Monast. Aug. II equos albos, textum epistolar. et sacramentor. Monaster. in Alpersbach. I mor. Cella S. Marie stolam singulis bienniis. Monaster. S. Blasii mor. I Monast. Scashusen I unc. auri. Monrium in Mure aureum I.
    In episcop. Albestatensi. Abbatissa de Quintilingiburg. I lib. argenti. Monast. S. Ciriaci I marc. argenti.
    In episcop. Augusten. Monrium S. Odalrici I mor. Ecclesia S. Marie de Rectinbhuc albam et stolam. Ecclia in Dieze mor. I. Ecclia imper. enrith. albam et amictum, per biennium. Ecclia in Rockenburt mor. I. Ecclia S. Crucis mor. I. Monaster. sancti Martini de Ihsan I mor. Monrium S. Iohannis de Stangan I morab. Monast. in Ausen. mor. I. Monast. in Werdhe mor. I. Monast. in Nernesheim mor. I.  Monast. in Lorica mor. I. Monast. in Ekenchenbrunen. XII dn. augusten. monete.
    In episcop. Marauiensi.
    In episcop. Curiensi. Monaster. S. Marie in Monte I morab.
    In episcop. Augustensi. Monaster. S. Martini. I morab. Ecclia S. Aug. de Riccomborc. I mor. Ecclia S. Ioh. Bapt. de Stengan. I morab.
    In episcop. Pragen. Ecclia S. Petri in Wisgrade XII marc. arg. annuatim.
    In episcop. uespresiensi. Ecclia S. Stephani regis apud Castrum Bellegraue I marc. auri pro unoquoque anno.
    In episcop. Babberburgen. Episcop. palafridum album pro sella dni. pape uel XII marcas boni argenti. Monaster. Winzine I aureum.
    In episcop. Frisigensi. Monast. Roten. I mor. Monast. apostolorum Philippi et Iacobi in predio Puriberg. singulis trienniis albam cum amictu basilice  S. Laurent. Lateranen. debet. Monast. S. Martini I mor. Ecclesia Undensis I mor. Ecclia Undenestoruen. I mor. Monast. Squirense I morab
    In episcop. Patauiensi. Ecclia de Nudilith. I mor. Ecclesia S. Marie de Cella I morab. pro se, et alium pro quodam predio. Ecclia S. Marie de Burgo Nouo I mor. Ecclia S. Benedicti de Conuersano dimid. unc. auri.





PROuINCIA LUNDENSI.

. . . . . . . . . . . . . . . . . . . . . . . . .



IN ANGLIA.

    De denario beati Petri CCC marc. singulis annis, uidelicet de unaquaque domo I sterling.
    In episcop. Cantuariensi. Monast. S. Saluatoris de Ferueschan. I marc. argenti.
    In episcop. Linconiensi Monrium S. Albani I unc. auri. Monaster. Maluebien. I unc. auri
    In episcop. Saresberiensi Monaster. S. Adelmi  proprii iuris beati Petri est, et I unc. auri singulis annis soluit Rom. pontifici.
    In episcop. Wintonensi Monast. S. Petri de Certeseia IIII aureos.
    In episcop. Conuentrensi. Monaster. de Bredeleia II bisant.
    In Londoniens. Canonica, que fuit capella regis. Ecclia de Walchan.





IN DANIA.


Excerptum ex Registro Paschalis pape II, lib. u, cap. 15 circa finem.

    Episcopis per Daniam constitutis inter cetera: De censu etiam, quem beato Petro predecessores uestri singulis annis instituerunt. Fraternitatem uestram una cum eodem fratre nostro. . . . . Lund. archiep. uolumus esse sollicitam, ne in ipso negotio fraudem Rom. Ecclesia ulterius patiatur: set integre huiusce Karitatis debitum, prudentia uestra satis  agente suscipiat. Dat. Laterani uIII id. Maii.





IN SUETIA.

    Singule domus I dn. monete ipsius terre. Episcopus Arusiensis II marc. pro unoquoque anno.





IN UNGARIA.

    Hospitale S. Stephani unc. I auri pro unoquoque anno.





IN SUEuIA.

    Episcopus Lingacopen. XI marc. pro unoquoque anno ad pondus Colonie.





IN RUSSIA.

. . . . . . . . . . . . . . . .



IN NOROGUEIA.

    Singuli lares I monetam eiusdem terre.





IN SCOTIA.

    Ecclia S. . . . . . I malach. Monasterium Iedugudurnen.  II mor. et II capipulos pro unoquoque anno.





PROuINCIA COLONIE.

    In episcopatu Coloniensi.
    In episcop. Einstensi. Monast. in Castele mor. I. Monrium in Ahusen. mor. I.
    In episcop. Podebornensi.
    In episcop. Warmatiensi. Ecclia in Hagene I aureum.
    In episcop. Spirensi. Ecclia B. Marie iuxta uillam Nottenhem I unc. auri. Monast. de Wigolthberg I mor. Monast. in Hirsiaugia mor. I. Monrium in Goteshowe I dn. spiren. monete.
    In episcop. Ratisponensi, Monrium Scottorum S. Iacobi I aureum. Monrium S. Emerammi uII aureos.





PROuINCIA SALZBURGEN.

    In archiep. Salzbur. Ecclia S. Petri Patescarmen. I mor. Monast. de Godoxia I mor. Ecclia S. Pauli  I Bizant. Monrium S. Lamberti de Carinthia I mor. Monast. S. Saluatoris Mistaten. I mor.
    In episcop. Boumbergensi. Ecclia S. Margarite I romanatum per annum.





PROuINCIA TREuERENSIS.

    In episcop. Metensi. Canonica de Standalmut. I  mor. Monaster. S. Petri de Monte. morab. Ecclia S. Marie de Fraystor. I mor.
    In episcop. Tullensi. Monrium uiueniacen. uI argenteos uirdunen. monete. Ecclia S. Deodati I mor. Abbatia Calmouiacen. I stolam.
    In episcop. Leodien. Ecclia de monte S. Iohannis I monetam auri Ecclia S. Egidii I mor. Hospitale de Wanze I monetam auri.
    In episcop. Basiliensi. Monrium S. Crucis II unc. auri pro rosa in Letare Ierusalem.





PROuINCIA BISUNTINA.

    Monrium de Lustra, quod situm est in parrochia Bisuntina X sol. Basilien. monete.





PROuINCIA BREMENSIS.

    Monrium Roseweldense I mor. Monrium S. Marie in Rarestaden, II unc. auri.
    In episcopatu Haluestaden. Ecclia de Stendale I unc. auri per annum.
     In episcopatu Mindensi





PROuINCIA MADEBURGEN.

    In episcop. Auebergen.





IN PATRIARCHATU IEROSOLIMITANO.

    Monaster. de ualle Iosaphat I unc. auri.





[EPISTOLAE LEONIS III.]





1 DE SANCTI LEONIS III AD CAROLUM IMPERATOREM EPISTOLIS DISSERTATIO.



§ I.---Multo plures editis a Conringio adhuc latent.


I. Iure querebatur Gretserus  petulantiam Illyrici, qui Leonis III, sanctissimi pontificis, litteras prorsus rudes et barbaras uocat . Si enim Flaccius rudis illius eui rationem habuisset, scribendi genus istud inelegans etati potius quam pontifici conuenire deprehendisset. Ceterum quod insuaue uidebatur Flaccio, iucundissimum nobis accidit, qui Adriani epistolis insueuimus. Utinam quas ille improbabat, posteritati mandasset! uix enim credibile est pontificem diuturno duodeuiginti annorum tempore, cum familiaritate Caroli usus est, decem tantum epistolas ad eum dedisse, quas Hermannus Conringius anno 1647 post Gretseri mortem exceptas ex Helmstadiensis academie Iulie bibliothece membranis publicauit. Paucas quidem istas tanta auiditate homines sibi compararunt, ut Helmstadiensi prelo iterum committi eas  oportuerit anno 1655, aliquantulum emendatiores. Cuius secunde editionis exemplum nactus Labbeus, in magnam Conciliorum collectionem denas hasce litteras retulit 2 post trinas illas antiquiores, Gretsero etiam notas, nichilque ad nostram rem facientes, que tanti pontificis ac tam longeui  ante laudatam Conringii editionem nostris maioribus perspecte fuerant: uerum Labbeus admonitiunculam istam posuit ad marginem  per quam tanta editionis utriusque raritas patet. »Hanc et nouem sequentes edidit anno 1655 Helmstadii Hermannus Conringius, sed pro solemni hereticorum more fedissimis aduersus Ecclesiam catholicam eiusque supremos pontifices criminationibus atque calumniis conspurcatas.« Inter huiusmodi autem dicacitates intempestiuas, homineque usu rationis predito, nedum honesto, prorsus indignas, neque aliud preter sterilem inertium desidumque  nomunculorum risum promouentes, due res isti conducere ostendunt doctissimi ac uenerabilis uiri sententiam  aduersus Flaccium Illyricum, qui catholice Ecclesie damnum illaturus, missam Latinam edidit: »Excecauit illum, inquit, malitia sua; nam e contrario orthodoxe fidei dogmata, receptique Ecclesie ritus ex ea passim confirmantur:« confessio supreme dominationis pontificum, et renouati ab iisdem imperii.

II. Et uero fatetur primum, quod negare non potest  summam Romani pontificis potestatem; »Iure omni, aiens, Cesarum soluti, bone etiam parti Italie regia potestate dominarentur.« Postmodum aperte mentiens, subiungit quemadmodum Leo III uim passus a suis adactus fuit, »expetentibus presertim idem ciuibus Romanis, ut Cesaree iterum auctoritati pontificiam sedem subiiceret, in Cesarem electo Carolo Magno.« Quare et litterarum omnium inscriptiones  conclusionesque italico, ut uocant, charactere procudendas curauit, ut primo obtutu in legentis oculos incurrerent, »domino piissimo, et serenissimo uictori, ac triumphatori filio, amatori Dei ac Domini nostri Iesu Christi Karolo Augusto,« necnon »piissimum domini imperium gratia superna custodiat:« que uult conferenda cum Cod. Car. epistolis, quas Gretserianas appellat, ut discrimen teneatur. Quid uero? hec uerba sunt; neque eruditorum ullus Conringio nuperisque scriptoribus ei adherentibus negat, Leonem III imperatoria maiestate Carolum prosecutum esse, nullumque ex titulis tante dignitatis propriis pretermisisse. At Leo  imperatorem sic affatur: »Ab ipso clauigero Regni celorum, qui uos in suis utilitatibus defensores constituit.« Perinde  loquens de suscipiendo Pippino 3 rege Romam uenturo: »quantum condecet, inquit, filio tam magni defensoris sancte Dei Ecclesie:« passimque in aliis epistolis »defensorem sancte Dei  Ecclesie« imperatorem appellat, ut predecessor suus Adrianus patricium nuncupauerat eumdem Carolum. Preterea dolet  calumniatos sibi esse aliquos, quod in legatos imperiales difficilis esset, subditosque in suam gratiam recipere dedignaretur, si patrocinium imperiale implorassent: »Non solum, inquit, missi uestri timent uestram portare legationem ad nostram pusillitatem, uerum etiam alii iam non sunt ausi querere a uobis auxilium, quia nullus est, qui uestram quesiuit clementiam, ut dicunt, qui postmodum ad plenam potuisset peruenire gratiam nostram.« Mitto institutiones ducum in ditione ecclesiastica, armorum apparatum pro defensione ore maritime, actusque alios summum principem designantes, de quibus opportunius agetur in notis; erantne ista »Cesaree iterum auctoritati pontificiam sedem subiecisse?« Miseros false opinionis patronos! telo utuntur ancipiti, quo dum uulnera putant infligere, uulnerantur.

 III. Quid? quod Sicilie atque Sardinie sollicitudo ob molimina Maurorum aduersus utramque insulam Leonem urget ? Quid? quod Gregorio patricio Sicilie, licet Greco imperatori morem gereret, commercium litterarum erat cum Carolo et Leone? »Suscepimus, ait pontifex, Gregorii patricii Siciliensis, responsum scilicet serenitatis uestre epistole, quam illi per hominem nostrum emisimus.« Num de donatione illius insule sancte Romane Ecclesie agebatur, que amplissimis Calabritani et Siculi patrimonii reditus iampridem iniuste spoliata erat, ne Agarenorum assidue illi inhiantium faucibus, diuo Petro intercedente, absorberetur cum euidenti ac perpetuo littorum Pontificie ditionis et regni Italie periculo? Certe ante annos quinque, seu anno 808, ex hisce epistolis liquet Corsicam insulam pontificiis paruisse imperiis  easdem ob causas, ni fallor; minora licet essent in illam iura sancte sedis, que unicum ibi patrimonium habebat, dum e Siculo patrimonio amplissimos antiquos reditus Orientales,  commutationis titulo, exigere quotannis debuisset: »De autem insula Corsica, inquit, unde et in scriptis et per missos uestros nobis emisistis, in uestrum arbitrium et dispositum committimus, atque in ore posuimus Helmgaudi comitis, ut uestra donatio semper firma et stabilis permaneat, et ab insidiis inimicorum tuta persistat, per intercessionem sancte Dei genitricis et beatorum principum apostolorum Petri ac Pauli, et uestrum fortissimum brachium.« 4 Et Ludouicus Pius Caroli filius in suo diplomate, de quo infra, tres istas insulas in Caroli donatione recenset. Que res eruditis aliquot recentioribus persuasit, ut diploma Ludouicianum interpolatum crederent.

Iu. Que cum ita sint, plures Leonis epistolas desiderari negauerit omnium nemo. Cum precipue ex Conringianis antiquior ad annum spectet 806, ac Leo esset pontifex ab anno 795. Interea dum feliciori alii e situ illas eruere datum erit, decem istis, que  maxime sunt reliquie integri dominatus pontificii, maiestatisque imperatorie incunabula nobis exhibent, recensendis insistam. Ne autem qui Carolini Codicis epistolas tam accurate digessi, parum diligentie adhibuisse arguar in recensione harum et captu faciliorum et longe pauciorum numero, easdem omnino leges mihi seruandas prescripsi, quas in procurandis illis secutus sum. Tametsi ad lectionis uarietatem quod attinet, Helmstadienses membrane ab uno eodemque auctore iterum inspecte emendationes potius quam uariantem lectionem suppeditasse dicende sint. Nihilominus singulare id nostra editio preseferet, quod primas alterasque curas Conringii ob legentium oculos ponet. At quia imperatoria maiestas fuit precipuus Conringii scopus, cum Leoninas epistolas in lucem edidit, me quoque eiusdem maiestatis a Leone tertio institute, uel si mauis instaurate, satagere equum erit. Quamobrem ab ipsa instauratione ordiens ueram illius indolem obiiciam non modo iurisconsultis  Germanicis, sed precipue annaliste Italo, qui  Rome ducatusque eius supremam dominationem Grecis Augustis asserit usque ad annum 800. Tunc uero, captata occasione mulieris Constantinopoli imperantis, pontificem et Romanos, in Carolum iure Grecorum translato, se illi subiecisse autumat, nullo annalium monumento nullaque graui auctoritate ductus. Quamuis enim et annalista Lambecianus apud Pagium  et alii, male omnes, Orientalis imperatoris defectum, renouati Occidentalis fuisse causam putent, dominium tamen supremum hucusque Grecorum fuisse ac deinceps Francorum, neque affirmant, neque affirmare poterant. Unam omnino causam imperatorie maiestatis renouande in Occidente synchroni auctores afferunt, necessitatem scilicet continendi populos, pontifici Romano iampridem subditos, in officio; relique omnes cause inductiones sunt scriptorum, qui longe post ea tempora florentes non uera, sed uero similia, litteris  consignarunt. Defensio enim catholice fidei et Romane Ecclesie patricii munus erat, quo quam egregie Carolus functus fuerit, ex Codicis 5 Carolini litteris compertum fuit. Nec maiestas imperatoria necessaria erat, ut munere eodem fungi pergeret. At de his aliquanto inferius dicam. Nunc que post Carolini Codicis etatem Carolus patricius pro fide orthodoxa et Ecclesia Romana preclare gessit, memoria repeti oportet, ut de imperialis dignitatis instauratione planior atque utilior sermo fiat.



§ II.---Fides catholica, et Romana Ecclesia a Carolo Magno patricio Romm. egregie defensa, et pontificia dominatio dilatata.

u. Nil profecto apud historicos tum ueteres tum recentiores celebrius iconomachorum uesania per octauum Ecclesie seculum. Inde enim Italie defectio ab Augustis orientis, Romane Ecclesie dominatio, uicissitudo Exarchatus, regni Langobardorum  excidium, ac precipue Carolingiorum regum initia et potentia, que iidem principi apostolorum eiusque successoribus retulerunt accepta. De quibus omnibus constat ex litteris Leonis III predecessorum in Carolinum Codicem relatis. Orthodoxa fides, et traditio Patrum  impense commendantur Francorum regibus. Precipue sancti Petri imago toto terrarum orbe celebratissima uindicanda piissimis iis regibus inculcatur. Eam quippe Isaurus ore blasphemo se confracturum minitatus erat Gregorio II sub ipsa impietatis initia, ut constat ex eiusdem litteris a Frontone Duceo Latine factis, apud Baronium  et apud Labbeum ; conceptis enim uerbis, »Romam mittam, inquit, et imaginem sancti Petri confringam; sed et Gregorium illinc pontificem uinctum adduci curabo.« Idcirco prima in legatione ad Francorum principem Carolum Martellum  adornata, claues Petri, symbolum scilicet potestatis aperiendi claudendiue celorum regnum, misse tanto cum successu; ut, quod Carolo non licuit, filius eius Pippinus rex Carolinorum primus Petri auctoritate per uicarium seu successorem eius, rex creatus una cum filio Carolo Magno ac patricii, seu defensores Petri et eius successorum, et peculiaris populi, Romanorum scilicet, et totius Romani ducatus incolarum designati, nil antiquius, nichil sanctius habuerint, quam clauigeri regni celorum et peculiaris eius populi defensionem atque exaltationem apostolice sedis. Id uero quanto cum fenore uterque rex fecerit, barbare tot gentes profligate, catholice fidei 6 dilatatio, timorque ingens impiis illis Augustis incussus abunde docent. Quare Carolus legationibus Constantinopoli aduenientibus fatigabatur, licet ancipiti aut uano plerumque euentu; quanto enim maiori cum alacritate Carolus pro sacris imaginibus pugnabat, tanto detestabiliori cum impietate de iis conterendis agebatur  a Grecis. Que omnia constant ex monumentis Carolini Codicis.

uI. In isto autem Codice, utpote anno 791 exarato, precipuum desideratur testimonium defensionis, qua Carolus patricius sacras imagines asseruit sedemque apostolicam exaltauit. At concilium generale Nicenum II nobis posteris tante rei memoriam conseruat . Ea scilicet est epistola Adriani Carolo regi Francorum et Langobardorum ac patricio Romanorum, data, ut Labbeus animaduertit, anno 794 post concilium Francofordiense aduersus Nicene predicte synodi oppugnatores. Cuius sententiam ut assequamur, aliquantulum retrocedi oportet. Mortuo Constantino Copronymo, ut diximus , anno 776, Leo Iu eius filius imperii ac paterne impietatis heres successit, qui ex Irene Aug. suscepit filium Constantinum, breuique immatura morte sublatus successorem sub tutela matris reliquit anno 780. Hisce Augustis rerum  potientibus, momentanea lux affulsit post diuturnam sexaginta fere annorum tempestatem. Id sentiens Petri nauis rector Adrianus, epistolam utrique inscriptam dedit uII Kal. Nou. Ind. IX, siue anno 785, quam referunt Baronius  et Labbeus , neque id quidem inutiliter. Namque ii principes ad catholicam fidem instaurandam procliues generale concilium cogi permiserunt, quod anno exeunte 787 Nicee celebratum fuit: Actis huius concilii delatis in Franciam, alterum ipsius canonem sinistra interpretatione perceptum, in Francofordiensi concilio damnatum fuisse liquet. Hac autem super re, cum minime insistendum sit prolixis questionibus, que a proposito nos auertant, uidendi annales Baronii, Sirmondi animaduersiones ad id concilium, et precipue Petrus de Marca . Quod ad nos attinet, Francofordienses Patres canonem illum iuxta sinistram predictam interpretationem stylo admodum uirulento persecuti sunt in capitulari, quatuor in libros diuiso, qui per summam  iniuriam tribuuntur Carolo, quia eosdem Adriano confutandos misit, adeoque Carolini appellantur: quod falsum esse Adrianus docet in supra laudata epistola, qua capitulare istud doctissime configit.

7 uII. Et uero ad ultimum caput ueniens  totum illud recitat: »Ultimum capitulum est, ut sciat domnus apostolicus, et pater noster, et cuncta simul Romanorum Ecclesia, ut secundum quod continetur in epistola beatissimi Gregorii, quam ad Serenum Massiliensem episcopum direxit: Permittimus imagines sanctorum, quicunque eas formare uoluerint tam in ecclesia, quamque extra ecclesiam, propter amorem Dei et sanctorum eius. Adorare uero eas nequaquam cogimus qui noluerint. Frangere uel destruere eas, etiamsi quis uoluerit, non permittimus. Et quia sensum sanctissimi Gregorii sequi in hac epistola uniuersalem catholicam Ecclesiam Deo placitam indubitanter libere profitemur.« Deinde Carolo sic reponit: »Hoc  sacrum et uenerandum capitulum multum distat a totis supradictis capitulis. Et idcirco eum agnouimus uestre a Deo seruate orthodoxeque regalis excellentie esse proprium in eo, ubi recte fidei plena, penitus confessa est sensum sanctissimum Gregorii sequi. Meminit enim uestra prerectissima regalis preexcelsa scientia, qualiter in ipsa sancti Gregorii pape epistola Sereno episcopo Massiliensi directa fertur inter cetera contineri, ubi eumdem episcopum increpans, inquit: Aliud enim est picturam adorare, aliud per picture historiam quid est adorandum addiscere.« Et prosequitur uariis ex Gregorii eiusdem epistolis uenerationem sacris imaginibus debitam demonstrando longe aliam ab adoratione, que debetur uni trinoque Deo. Perinde fecerat pius princeps, cum ante Francofordiense concilium, hereticas opiniones ab audacissimo Elipando litteris consignatas accepit, doctorum examini subiiciendas; namque easdem ad Adrianum afferri curans, sobriam illam  ualdeque prolixam elicuit epistolam ad Hispanie Gallicieque episcopos  qua diuini saluatoris depositi custos intemeratam doctrinam episcopos illos edocuit. Quamuis enim apud se haberet Alcuinum uirum doctissimum, cuius preceptis instituebatur, tamen cum de fidei controuersiis ageretur, ad infallibilis doctrine fontem se uertebat, ut fidei orthodoxe dogmata acciperet, cuius uindex erat acerrimus, ut sepe uidimus in primo huius operis uolumine.

uIII. Ceterum summam illam uenerationem, qua Carolus pre aliis sanctis principem apostolorum prosequebatur, Adrianus pro exemplo adhibuit in laudata epistola ad Constantinum et Irenem, eosdem admonens, ut instar Caroli regis Francorum et Langobardorum ac patricii Romanorum, Petri patrocinium implorarent: namque ait: »Super 8 omnes barbaras nationes beato Petro principe apostolorum uobiscum comitante, eritis in triumphis imperantes  uictores, sicut filius et spiritualis compater noster dominus Carolus rex Francorum et Langobardorum ac patricius Romanorum, nostris obtemperans monitis, atque adimplens in omnibus uoluntates, omnis Hesperie occidueque partis barbaras nationes sub suis prosternens conculcauit pedibus, omnipotentatum illarum domans, et suo subiiciens regno adunauit. Unde per sua laboriosa certamina eidem Dei apostoli Ecclesie ob nimium amorem plura dona perpetuo obtulit possidenda, tam prouincias, quam ciuitates, seu castra, et cetera territoria, imo et patrimonia, que a perfida Langobardorum gente detinebantur, brachio forti eidem Dei apostolo, cuius et iura esse dignoscebantur. Sed et aurum, atque argentum quotidie pro luminariorum concinnatione, seu alimoniis pauperum, non desinit offerendo, quatenus eius regalis memoria non derelinquatur in seculum seculi.« Religioni duxi de sententia quidpiam preterire, quippe que Pii Ludouici Caroli filii diplomatis uerba fere ipsa continet,  magnum sinceritatis argumentum: »Has omnes, inquit, suprascriptas prouincias , urbes et ciuitates, oppida et castella, uiculos et territoria, simulque et patrimonia.« Que notari uelim a Pagii et annaliste Itali false opinionis patronis, qui Carolini Codicis litterarum inuersione ad annum 787 Tuscie donationem differunt, ut facilius datam possessionem in dubium reuocent. Si enim Adrianum anno 785 Grecis principibus donationes istas nuntiabat, solas igitur ciuitates Campanie ad tertium Caroli aduentum, seu ad annum 787 differri oportet.

IX. Quid? quod effusa ista liberalitas patricio Romanorum ascribitur? Nonne oblitteratam prorsus esse Grecam dominationem Rome id demonstrat? Duo scilicet complectebatur patriciatus, ut animaduertit Marca  doctrinam approbante Pagio : iurisdictionem qua reges Francorum utebantur ipsa in urbe Roma ex consensu  pontificis populique Romani, ac defensionem Romane Ecclesie. Quibus addi omnino debet orthodoxe fidei patrocinium, quod patriciatus precipuum esse munus sepe uidimus. Neque id nouum accidebat Grecis, qui non semel conati nequidquam fuerant et Exarchatum et Romam in suam redigere potestatem. Quamobrem qui supremam asserunt dominationem Grecis usque ad octaui seculi extremum, ueritati fucum faciunt. Que enim fiducia esset pontificis, principibus 9 insultare, quos catholicam ad religionem redituros sperabat? Secus se gessisse compertum est Stephanum II  qui per legatum, seu missum imperialem, perque supplices litteras Copronymum ad Urbis defensionem inuitauerat, dominatum lubens abdicaturus, modo Urbi defensio non deesset. Adriani autem euo, cum Rome magnus defensor adesset, sancta respublica ab annis fere sexaginta Grecam dominationem exuisset, paucique admodum superessent qui preter pontificem  in Urbe alium dominatum esse meminissent; Adrianus Rome princeps cum principibus Constantinopoleos loquebatur pro dignitate ac maiestate sua. Talis profecto in Urbe, talis in Galliis Romanus pontifex habebatur. Dominum nostrum a Deo decretum S. P. Q. R. eum fassus erat anno 757 , et Alcuinus Caroli preceptor, qui Francorum omnium instar erit , de summis pontificibus ita loquitur: »Semper sancte Romane sedis beatissimos, quantum ualui, principes et pastores amaui.« At minime dimittenda est Adriani principis ad Constantinum et Irenem principes epistola, quam uersamus. Quandoquidem iura tum sacra tum ciuilia, per tot annos inuasa, Adrianus repetit ab iis principibus, si catholicam fidem amplecti uelint, hunc in modum:

X. »Si ueram et orthodoxam sancte catholice Ecclesie Romane nitimini amplecti fidem, sicut antiquitus ab orthodoxis imperatoribus, seu a ceteris Christianis fidelibus oblata atque concessa sunt patrimonia  beati Petri apostolorum principis fautoris uestri, in integrum nobis restituere dignemini pro luminariorum concinnationibus eidem  Dei Ecclesie, et alimoniis pauperum. Imo et consecrationes archiepiscoporum, seu episcoporum, sicut olitana constat traditio, nostre diecesis existentes, penitus canonice sancte Romane nostre restituantur Ecelesie.« Ad sacra iura quod attinet, Sicilie, Calabrie, uenetie item, et utrisque Illyrici antistitum consecrationes repetebantur. Ciuilia uero minus late patebant, Calabrie enim et Sicilie limitibus circumscribebantur. De utrisque admodum erudite Alemannus . Ea uero tam uehementer repetebat Adrianus, ut post annos nouem in litteris ad Carolum, queis Capitulare, seu libros Carolinos a nouatoribus appellatos refellit, Constantinum, qui matrem in suam ipsius perniciem ab imperii consortio abiecerat, ab heresi haud emersurum testetur, nisi iura illa restituat: »Dudum  quippe, ait, quando eos pro sacris imaginibus erectione adhortati sumus, simili modo et de diecesi tam 10 archiepiscoporum, quam episcoporum sancte catholice et apost. Romane Ecclesie, que tunc cum patrimoniis nostris abstulerunt, quando sacras imagines deposuerunt, et nec responsum quodlibet exinde dederunt; et in hoc ostenditur, quia in uno capitulo ab errore reuersi, ex aliis duobus in eodem permaneant errore.« Et infra: »Unde si uestra annuerit a Deo protecta regalis excellentia, eodem adhortamur impetu pro sacris imaginibus in pristino statu erectione, gratiam agentes. Sed de diecesi sancte nostre Romane Ecclesie tam archiepiscoporum, quam episcoporum, seu de patrimoniis iterum increpantes, commonemus, ut si noluerit ea sancte nostre Romane Ecclesie restituere, hereticum eum pro huiusmodi erroris perseuerantia esse decernemus. Plus enim cupimus salutem animarum, et recte fidei stabilitatem conseruare, quam huiusmodi  habitum mundi possidere.« Sic Adrianus anno 794. Sequenti autem exeunte occubuit mortem, nec diuturno in uiginti annorum pontificatu sancti Leonis III patrimonia illa ad Ecclesiam redierunt. Interim Saraceni Sicilie inhiantes, eius inuasionem sepe periclitati, anno demum 827 insula inuasa Grecos tota Italia perpetuum eiecere. Cumque duobus amplius seculis insule incubassent, Nortmannorum ope sancta sedes antiqua illa iura recuperauit.

XI. Quare Adrianus patrimonia illa tam uehementer repeteret, Alemannus docet prolatis uerbis Theophanis: »Appellata patrimonia sanctorum principum apostolorum, qui apud ueterem Romam in ueneratione sunt, illorum Ecclesiis iam olim persolui solita auri talenta tria et semis, hoc est libras auri tercentum quinquaginta,« que »ad nostram rationem, ait idem Alemannus, conficiunt summam triginta quinque millium aureorum in annos singulos.« Adeoque cum pontifex ea repetebat, aurea  fere uicies centena millia in alimoniam pauperum et concinnationes luminum eroganda, per summum nefas ablata fuerant ab iconomachis ex patrimoniis Calabritano et Siculo, quo, faciliorem ad exactionem translatum fuerat quidquid Constantinus Magnus successoresque Augusti, patricii, atque alii pro anime remedio contulerant in Oriente predictis ecclesiis. At de his iterum sermo erit, cum de diplomate Ludouici Pii disseretur. Nunc serio animaduerti uelim causas, cur Romani pontifices adeo impense patrimonia Ecclesie repeterent, ex Regesto sancti Gregorii Magni in uno Siculo, dum illo fruebatur Ecclesia. Et uiri et mulieres cuiuscunque ordinis, ne ecclesiasticis quidem exceptis, ad uictum ac uestitum necessaria quoad uiuerent, obtinuere 11 . Alieno ere grauati et carcere ob paupertatem detenti leuamen, libertatem, ac uite presidium sunt assecuti . uictus caritati  integre dieceseos duobus millibus tritici modiis subuentum . Innumeras necessitates alias minores omitto. In libro Pontificali uidere est consuetudinem Ecclesie laudatissimam, sui ortu congenitam, thesauros in pauperes profundendi atque ecclesiarum decori consulendi. Perinde est in Annalibus ecclesiasticis, quorum uen. parens Baronius  plura effuse in pauperes pontificie liberalitatis exempla se allaturum spondens, iis preludit insigni illo Gregorii XIII suis diebus uita functi, qui pontificatus annis tredecim incompletis uicies centena millia aureorum distribuit. Quamobrem, preter prouincias et ciuitates, patrimonia potissimum sancte sedi asseruntur in diplomatis principum consilio pontificum, quibus non erat liberum ex publico erario in pauperes et ecclesias effundere, que in officia tam militaria quam ciuilia, in copias militum, in opera publica, resque in alias tum Rome, tum aliis in ciuitatibus et locis ecclesiastice ditionis eroganda erant.

 XII. Distinctus hic pecunie usus fuit in causa, cur Adrianus non semel quesierit opem a Carolo in sarta tecta basilice sancti Petri  et Leonina ciuitas edificari cepta a Leone III, ut est in libro Pontificali  consummari non potuisset a Leone Iu, nisi Lotharius Aug. fratresque eius non modicas argenti libras suppeditassent. Patrimoniorum ecclesie indolem rex Carolus, natura sua in pauperes et ecclesias liberalissimus, optimisque institutus disciplinis, probe norat. Idcirco num uidens Adriani constantiam diuturnamque Grecorum contumaciam, quorum artes experimento didicerat, fictamque amicitiam pro Italici regni et apostolice sedis tranquillitate colebat, Siciliam insulam, antequam imperator fieret, sancte eidem sedi concesserit una cum Sardinia et Corsica; an postea, cum principis apostolorum patrocinio plusquam armis defendi posse a Saracenorum incursionibus cognouit, res est in coniectura posita,  nullo siquidem monumento ueteri concessio huiusmodi comprobatur. Anno duntaxat 808 ex Leonis III epistolis discimus Corsice insulam iuris esse sancte sedis liberalitate Caroli, et post annos nouem, Sardiniam quoque et Siciliam paterne donationi adiungi a Ludouico pio compertum habemus. Itaque apostolica sedes iura sua in illa insula, sin continuo possedit ob contumaciam Grecorum, quam Saracenica excepit inuasio, Carolo tamen aut patricio aut imperatori refert accepta. Equidem malim 12 patricio ut Carolina donatio integra imperatoriam preuerteret maiestatem Caroli: at coniectando rem tanti momenti affirmare non ausim. Pergam de reliquis disserere, que ante renouationem tam conspicue dignitatis in Occidente sancte sedi cum patricio Romanorum intercesserunt.

XIII. Adriano uita functo uIII Kal. Ianuar. anno 795, continuo ad magnum Ecclesie defensorem legatio missa de amici pontificis transitu. Hanc alia  secuta est Leonis postridie electi, consecratique post biduum, quam ipse pontifex adornauit. De hac loquitur monachus Engolismensis  his uerbis: »Adrianus papa obiit, et Leo mox ut in locum eius successit, misit legatos cum muneribus ad regem; claues etiam confessionis sancti Petri, et uexillum urbis Rome ei direxit.« Super huiusmodi muneribus alii alia: mihi prolixas recentiorum disputationes non uacat expendere. Monachus idem Engolismensis  quid de iis sentiendum uideatur, definiet, munera horum similia enarrans a patriarche Hierosolymorum legatis allata: »Benedictionis causa claues sepulchri Dominici, ac loci Caluarie, claues etiam ciuitatis, et montis Oliueti cum uexillo detulerunt.« Annales Laureshamenses, ut eos uocat Cointius, quos Pagius, Duchesnius, aliique tribuunt Eginhardo, hac occasione rem falsam proiiciunt: »Rogauitque, aiunt de pontifice, ut aliquem de suis optimatibus Romam mitteret,  qui populum Romanum ad suam fidem atque subiectionem per sacramenta firmaret.« Id uero esset patricio plus equo tribuere. Quamobrem annalista, quicunque is fuerit, miscet tempora, nec secernit, ut debuit, imperatorem a patricio. Quamuis enim par utriusque munus esset Ecclesie Romane defensio, tamen impar fuit Romanorum obsequium erga utrumque. Basnagius, qua erat eruditione, id sensit , quare maluit prochronismum effundere anteuertens Caroli dignitatem Angusteam, quam rei certe ineruditus uideri. »Hec epistola  scripta est Leoni III anno 796, cum, mortuo Adriano, Leo, qui eius uices subierat, imperatori Carolo magno claues confessionis Petri transmittens, postulauit, ut legatione ad ipsum missa fungerentur aliqui ex optimatibus, ut populus Romanus nouo sacramento imperatori obstringeretur: ideo delectus est Angilbertus, qui iam bis Romam petierat.«

XIu. Annaliste Itali, qui fato sui nominis quecunque  Pontificiam dominationem eneruare atque imperialem astruere sibi uidebantur, amplexus est, confutandis opinionibus non insistam; se enim ipsa diluunt 13 que huc spectant. Et uero anno 796 aduersatur Pagio nullam fidem adhibenti tribuentibus Carolo regi dominium Urbis; ac per sacras claues confessionis id significari ait, ut Carolo olim Martello per claues fuit exhibitum regnum Rome. Anno autem 800 arguit Baronium, quasi argumento sibi contrario utatur, dum exemplo clauium Hierosolymis missarum benedictionis gratia una cum uexillo, reiicit argumenta eorum qui per claues confessionis et uexillum dominium Urbis Carolo regi esse traditum autumant. Atque interim sui immemor Grecis usque ad predictum annum dominium idem astruit. Recte autem Pagius  uexillum pro defensione urbis Rome interpretatus erat, fuseque Marcam et Cointium Grecorum dominationem protrahentes ad extremum octaui seculi, ante annalistam Italum,  confutauerat. Iste autem alieque similes illationes amandantur litteris ipsius Caroli apud Labbeum  que inscribuntur: Carolus gratia Dei rex Francorum et Longobardorum ac patricius Romanorum, Leoni pape perpetue beatitudinis in Christo salutem. Principem primis uerbis eum fatetur: Perlectis excellentie uestre litteris. Prosequitur cum gratiarum actionibus, quia pontifex decretum sue electionis transmiserat, non ex necessitate, nam erat consecratus, sed officii gratia, ut electionis unanimitas citra omne uitium patefieret, fidemque ei promiserat se perpetuo seruaturum. Et post multa, que animum piissimi principis aperiunt, Angilberto se iniunxisse ait, »que uel nobis uoluntaria, uel uobis necessaria esse uidebantur, ut ex collatione mutua conferatis quidquid ad exaltationem sancte Dei Ecclesie, uel ad stabilitatem honoris uestri, uel patriciatus nostri firmitatem necessarium intelligeretis. Sicut enim cum beatissimo  predecessore uestre sancte paternitatis pactum inii, sic cum beatitudine uestra eiusdem fidei et caritatis inuiolabile fedus statuere desidero; quatenus apostolice sanctitatis uestre, diuina donante gratia, sanctorum aduocata precibus, me ubique apostolica benedictio consequatur, et sanctissima Romane Ecclesie sedes, Deo donante, nostra semper deuotione defendatur.«

Xu. Quod uerbo est pollicitus, comprobauit facto. Nam sancto huic pontifici necessaria fuit defensio, que patricii Romanorum est propria. Cumque id factum sit Caroli patriciatus extremum atque unica imperatorie dignitatis origo, rem totam, quemadmodum se habuit, diligenter enarrabo. Leonis III pontificis anno quarto, seu 799, uII Kal. Maias, in litaniis maioribus immane illud facinus relatu horridum est 14 perpetratum, quod paruo cum uerborum discrimine apud ueteres omnes scriptores occurrit . Sacrilege coniurationis capita Paschalis et Campulus, uterque Adriani nepos, officio palatino uterque insignis , nam Paschalis erat primicerius, et Campulus sacellarius. His primatibus adherentium nomina silentur, causa etiam conspirationis silentio inuoluitur. Summa est sancto pontifici uim fuisse illatam media in supplicatione, prope monasterium  quod Stephanus II patriciatus Francorum regum auctor, eiusque germanus frater sanctus Paulus condiderant in domo propria, effossisque oculis ac lingua amputata, frequenti tum temporis immanitatis genere, semiuiuum relictum esse. Quamobrem in predictum monasterium ductus a suis, ubi et uisum et linguam mirabiliter recepit , indeque in sancti Petri basilicam. Hinc Winigisi Spoletani ducis accurrentis cum copiis, ut sanctum pontificem contra impios tueretur, presidio fultus sanctus pontifex per Spoletum in Franciam confugit. Ibi summis  honoribus pro dignitate susceptum, et Paderborne aliquandiu moratum cum regiis missis rediisse Romam comperimus; ubi a fidelibus subditis magna cum letitia exceptus fuit, quod per totam ecclesiasticam ditionem factum erat, extremo mense Nouembri, ut legitur in libro Pontificali, unde ab aliis sincera ista narratio desumpta est. Post solidum fere annum Carolus ipse Romam uenit  octauo scilicet Kal. Decembris an. 800.

XuI. Antequam Carolus Italiam uersus iter susciperet, ut tantum negotium, cuius simile nec regio suo genitori, nec sibi urbs Roma unquam facessiuerat, sapienter et iuste expediretur, flagitii Romanorum Alcuinum monasterii sancti Martini Turonensis abbatem etate, sapientia, uirtutibusque aliis prestantem, preceptorem suum sibique acceptissimum admonuit, quidue in re tanta agendum sibi uideretur, consuluit. Quid iste reposuerit, audiendum ex eius litteris apud Canisium  quarum partem Baronius etiam et Pagius  recitant: »Tres, inquit, persone in mundo altissime hucusque fuere: id est apostolica sublimitas, que beati Petri principis apostolorum sedem uicario munere regere solet. Quid uero in eo actum sit, qui rector prefate sedis fuerat, mihi ueneranda bonitas uestra innotescere curauit. Alia est imperialis dignitas, et secunde Rome secularis potentia. Quam impie gubernator imperii 15 illius depositus sit  non ab alienis, sed a propriis et conciuibus ubique fama crebrescit. Tertia est regalis dignitas, in qua uos Domini nostri Iesu Christi dispensatio rectorem populi Christiani disposuit, ceteris prefatis dignitatibus potentia excellentiorem, sapientia clariorem, regni dignitate sublimiorem.« Paulo infra, ad rem ueniens, prosequitur: »Nullatenus capitis cura omittenda est. Leuius est pedes dolere quam caput. Componatur pax  cum populo nefando, si fieri potest; relinquantur mine, ne obdurati fugiant, sed in spe retineantur, donec salubri consilio ad pacem reuocentur. Tenendum est quod habetur, ne propter acquisitionem minoris, quod maius est amittatur. Seruetur ouile proprium, ne lupus deuastet illud. Ita in alienis sudetur, ut in propriis damnum non patiatur.« Iterumque aliis litteris, queis a Carolo inuitabatur, ut secum iter arriperet Romam uersus  reponit, se malle Turonis quiete uiuere, ac pergit in priorem sententiam: »Roma uero, que fraterna discordia initiata est, mistum dissensionis uenenum hucusque tenere non cessat, uestreque uenerande dignitatis potentiam ad huius partis cognoscendam perniciem e dulcibus Germanie sedibus festinare compellit. Nos uero lacrymis absentiam, et precibus iter uestrum continuis prosequimur, diuinam humiliter obsecrantes clementiam, quatenus suos uestrosque simul cum omni prosperitate sanos ducat, et reducat  gaudentes.«

XuII. Priores Alcuini litteras aliquatenus posterioribus illustratas alii alias interpretantur. Eccardi opinio  in quam annalista Italus propendet, est Carolo cum Romanis suauiter agendum esse, ne in Romanos animaduersurus patriciatu et dominio Urbis ab efferatis iis ciuibus spoliaretur. Pagius autem sentit: ne alienam tuiturus ditionem, propriam amitteret, uidelicet Italie regnum. Neutri adhereo. Eccardi enim opinio manifeste falsa est; Pagii uero, quanquam credibilior, nimis uiolenta uidetur. Alcuinus de Caroli exercitu loquitur, quem minime committendum suadet cum tumultuantibus Romanis natura ferocibus, quemque sospitem reduci optat. Ceterum comparatio ista trium magnorum principum, pontificis, imperatoris, et regis Francie, non parui momenti est. Pontificis quidem potestatem supremam indicari fateor, de qua idem Alcuinus alia in epistola  sermonem habens, aiebat subiectam esse »omnem Christi gregis  multitudinem suo pastori, licet in diuersis terrarum pascuis 16 commorantem.« Hic tamen rectorem Romane urbis appellari eum audimus, ditionemque alienam Romanam appellari. Quamobrem defensio Ecclesie Romane, cuius caput Roma, minime confundenda est cum dominatu. Eginhardus, qui non ignorabat herile munus patricii, seu defensoris, ubi de ecclesia sancti Petri uerba facit  qua nichil sanctius fuit Carolo: »Quam, inquit, cum tanti penderet, tamen intra 47 annorum quibus regnauerat spatium, quater tantum illo uotorum soluendorum ac supplicandi causa profectus est. Ultimi aduentus sui non solum he fuere cause, uerum etiam quod Romani Leonem papam multis affectum iniuriis, erutis uidelicet oculis linguaque amputata, fidem regis implorare compulerunt. Idcirco Romam ueniens propter reparandum, qui nimis conturbatus erat, Ecclesie statum, ibi totum hiemis tempus protraxit. Quo tempore imperatoris et Augusti nomen accepit, quod primo tantum aduersatus est, ut affirmaret se  eo die, quamuis precipua festiuitas esset, ecclesiam non intraturum fuisse, si pontificis consilium prescire potuisset.« Sic post sex et quadraginta annorum spatium patriciatus Francorum regum anno 754 a Stephano II institutus, desiit anno 800 nomine tenus, illustriori scilicet imperatorio substituto, cui munus idem defensionis inherebat, ut mox planum fiet.

XuIII. At priusquam mutatio ista insignis, ipsique regi Carolo inexspectata accideret, placitum regii missi habuerant in palatio pontificio, quod minime pretereundum uidetur, quippe in Libro Pontificali relatum  quo integrior testis harum rerum inueniri tota in antiquitate non potest: unde etiam Labbeus in suam collectionem transtulit . Post narratum, quemadmodum anno 799 »Romani omnes generaliter in uigilia beati Andree apostoli cum nimio gaudio« pontificem  ex Francia reducem »susceperunt,« continuo sequitur: »Et post aliquantos dies fidelissimis missis, qui cum eo uenerant in pontificale obsequium, uidelicet Hildebaldo et Arno reuerendissimis archiepiscopis, et Cuniperto, Bernardo, Attone, et Iesse reuerendissimis et sanctissimis episcopis, necnon et Flacco electo episcopo, uerum etiam Helmgoth, Rotticario et Germario gloriosis comitibus, residentibus in triclinio ipsius domni Leonis pape, et per unam et amplius hebdomadam inquirentibus ipsos nefandissimos malefactores, quam malitiam a pontifice habuissent, tam Paschalis quam Campulus cum sequacibus eorum, nichil habuerunt aduersus eum quod dicerent. Tunc illos comprehendentes 17 predicti missi magni regis, emiserunt eos in Franciam.« Placita huius similia ipsa in Urbe esse habita Pippino rege ab eius legatis seu missis, iam dixi alibi . Preclarum istud duplici ex capite plaudentibus annaliste Italo proponendum duxi.  Primo uidelicet ut norint, se expiscantes unum aut alterum placitum imperatorum tempore, ut dominationem horum extundant, in urbe Roma, aquam tundere; nam similia fiebant regum euo, cum de huiusmodi dominatione querere ne ipsi quidem audent. Deinde ut manibus ipsis teneant, non expugnatione Urbis, aut spontanea deditione populorum Romam et ciuitates alias Romani ducatus uenisse in potestatem Caroli: neque arcanis utilibusue hinc inde tractatibus rem istam confectam esse, sed metu pontificum, qui, celestibus quam terrenis rebus assuetiores, continere in officio subditos non ualebant; ac presertim egregio patriciatus, aut defensionis munere, quo piissimus princeps Carolus rex Francorum et Langobardorum ac patricius Romanorum functus erat. Iam uero de ipsa imperatorie maiestatis instauratione in Occidente, ut uera eius indoles patefiat, disserendum est.



§ III.---De renouatione imperii a sancto Leone III facta anno 800.

 XIX. Carolum Magnum de improuiso ac pene inuitum corona imperiali redimitum esse auctores omnes ueteres consensu affirmant. »Cum ad missam, ait monachus Engolismensis, ante confessionem beati Petri apostoli ab oratione surgeret, domnus Leo papa coronam capiti eius imposuit.« Similia nuper audiuimus ab Eginhardo tradi, qui Carolo erat a secretis. Ademarus et Liber pontificalis cum utroque concinunt, constanterque omnes tradunt, quemadmodum post improuisam coronationem istam, »a cuncto Romanorum populo acclamatum est: Carolo Augusto a Deo coronato magno et pacifico imperatori Romanorum uita et uictoria.« Liber autem Pontificalis , minutiorum rerum testis, adiungit puram putamque causam populi omnis acclamationum: »Uniuersi fideles Romani, uidentes tantam defensionem et dilectionem, quam erga sanctam Romanam Ecclesiam et eius uicarium habuit, unanimiter altisona uoce, Dei nutu atque  beati Petri clauigeri regni celorum, exclamarunt: Carolo Aug., etc.« Que unius pontificis deliberatio a Ludouico II exaggeratur in litteris ad Basilium imperatorem, quas ex anonymo Salernitano  descriptas 18 alii referunt, ut aiebam in prefatione  post narratam Romani pontificis coronationem: »Presertim, aiens, cum sepe tales ad imperium sunt asciti, qui nulla diuina operatione per pontificum ministerium propositi solum a senatu et populo, nichil horum curantibus, imperatoria dignitate potiti sunt. Nonnulli uero nec sic, sed tantum a militibus sunt clamati, in imperio stabiliti sunt, ita ut etiam eorum quidam a feminis, quidam autem hoc, aut alio modo ad imperii Romani sceptra promoti sunt.« Estque adeo certum, ab scelere isto Romanorum profectam esse imperatoriam maiestatem, ut perpetuum nil tale cogitantis pontificis monumentum exstet triclinium paulo ante factum a Leone ipso, ubi placitum celebratum fuisse  uidimus in eius causa an. 799. Nam uisuntur Leonis Carolique imagines musiuo opere elaborate, quarum que Carolum representat patriciatus insigne uexillum exhibet; preterea inscriptio utrique superposita est huiusmodi:

SCSSIMUS D. N. LEO PAPA D. N. CARULO REGI.

Que perperam interpretatur Alemannus  pro Carolo iam coronato, ut recte animaduertit Pagius  falsus et ipse in ceteris ad triclinium spectantibus: quod planum facere non est huius loci.

XX. Incorruptis atque integris huiusmodi testimoniis nequidquam annalista Lambecianus auctoritatis etatisque incerte, atque Ioannes diaconus, qui Neapolitanorum episcoporum uitas scripsit nono seculo declinante, obiiciuntur. Hic siquidem: »Leo, inquit, fugiens ad Carolum, spopondit ei, si de suis illum defenderet inimicis, Augustali eum  diademate coronare:« quod scilicet ex facto certo scriptor hic deduxit. Perinde annalista Lambecianus ex facto certo illationem falsam deducens, »Leoni« uisum esse ait »et uniuersis sanctis Patribus qui in ipso concilio aderant, seu reliquo Christiano populo, ut ipsum Carolum regem Francorum imperatorem nominare debuissent, qui ipsam Romam tenebat.« Somnia. Die 1 Decembris concilium est congregatum, cui nomen canonica purgatio Leonis pape. In quo pontifex de obiectis sibi criminibus, super quatuor Euangeliorum libro se sacramento purgauit sponte; cuius sacramenti formulam affert Labbeus . Coronatio autem constanti scriptorum synchronorum testimonio facta est die sancto Natalis Domini in basilica sancti Petri, affluentis ob solemnitatem populi frequentissima, qui improuise pontificis deliberationis acclamator fuit. Quamobrem uterque scriptor ad Italicas res illustrandas in lucem editus  19 relinquendus mihi uidetur iis, quos imperatorie  dignitatis instaurationem ignorare iuuat, ne scripta eorum corruant. Luitprandus quoque, qui centum post annis florebat, prepostere id factum narrat, longe tamen ab annaliste Lambeciani atque Ioannis diaconi mendacibus affirmatis: »Post hec, inquit, die Natalis Saluatoris nostri ab omnibus predictus rex Romanorum imperator Augustus est constitutus, et a papa nominato pontifice coronatus« . Quod Luitprando uerti uitio non debet pontificum gesta aliunde petita in compendium redigenti. At Liber Pontificalis Anastasio tributus, quo, id iterum urgeo, harum rerum integrior testis non suppetit, rationem etiam affert cur acclamationes populi consecute sint coronationem, quia uidelicet a consecratione pontificis ritu desumpto, acclamationes ille aliud in summa non erant, quam laudes fieri, aut cani solite ante confessionem sancti Petri continuo post coronationem, ut uidebimus  ubi ritus ipse proferetur. Interim  audienda Libri pontificalis uerba, ut res planior fiat: »Carolo piissimo Augusto a Deo coronato, magno, pacifico imperatori uita et uictoria: ante sacram confessionem beati Petri apostoli, plures sanctos inuocantes ter dictum est, et ab omnibus constitutus est imperator Romanorum.«

XXI. Inauguratio ista Augustorum Occidentis, que inter sacras ceremonias relata, et quibusdam identidem additis eo maiestatis peruenit que in ceremonialibus, ante editum patricii conspicitur, res prorsus noua est, que ut iurisdictionem, ita indolem omnino aliam imperatorie maiestatis renouate in Occidente manifestat ab ipso initio, nequidquam se torquent qui Orientali utramque similem fuisse contendunt. Quamuis enim et in Oriente mos inualuerit imperatorem per manus patriarche Constantinopoleos coronandi, quod Leo ipse testatur , non tamen erat patriarche imperatorem constituere, sed electum acclamatumque solemni ritu coronare.  At contra in constituendo Carolo imperatore coronatio per pontificem facta, non fuit ceremonia, sed uera imperatoris institutio, ita ut successorum nullus per tot secula imperator dici aut esse potuerit quin diadema susciperet a Romano pontifice, et ante confessionem sancti Petri. Quemadmodum enim reges et patricii perpetuo dicuntur a Leonis predecessoribus beato Petro acceptum referre patriciatum: »In reges per suum apostolum beatum Petrum uos unguens, defensores sancte sue Ecclesie atque fidei orthodoxe constituit« ; ita imperatores, ut ab ipso Petro per successores suos constitui uiderentur, noue huius dignitatis institutor Leo ante sacratissimum 20 eius corpus, et de eius altari coronam suscipere uoluit. Que quidem opinio tam alte ipsorum principum mentibus sedit, ut ex iis duo, Henricus Iu et Ludouicus Bauarus, cum nec minis, nec precibus imperialem coronam assequi potuissent, iuxta formam a Leone III constitutam, per  pseudopontifices inaugurari uoluerint in sancti Petri basilica ad sacrum illud altare, unde »coronam non glorie sed confusionis« susceperunt, ut ait Bertoldus de Henrico Iu ap. Baronium . Rem exemplis demonstrabo: plurimi enim refert, ad falsas opiniones reiiciendas, nullum dubitandi locum relinquere.

XXII. Undecim omnino Augusti numerantur ante anarchiam seculi X, quam abstulit Magnus Otto Germanorum primus imperator: Septem uidelicet Caroline stirpis, Carolus Magnus, Ludouicus Pius, Lotharius I, Ludouicus II, Carolus Caluus, Carolus Crassus, et Arnulphus, qui supremum diem obiit anno 899, III Kal. Decembres. Sed inter Carolum Crassum et Arnulphum duo aliene stirpis imperatores inseruntur, Guido Spoleti dux, filiusque eius Lambertus, annis circiter octo. Denique duo Auguste dignitatis competitores Ludouicus III Bosonis filius ex Hirmingarde filia Ludouici II, et Berengarius dux Foroiuliensis  Euerardi filius ex Gisla filia Ludouici Pii, qui ad annum peruenit 924 anarchie octo et triginta annorum primum. Que constant ex Francorum historia, unoque fere ictu oculi aspiciuntur in Exercitatione Genealogica Ioannis Adami Bettingeri de familia Augusta Carolingica septem tabulis expressa. Per totum id 124 annorum spatium nullus imperialem dignitatem est adeptus alia ratione, quam descripta in litteris Ludouici II ad Basilium, sacram uidelicet unctionem et diadema imperiale de manu pontificis suscipiendo, ne Ludouico quidem Pio excepto, qui singulari exemplo imperii coronam accepit in Francia a Stephano Iu qui continuo post consecrationem suam eo se contulit, tum ne Leonina institutio detrimenti quid acciperet; tum presertim ut diploma illud celebre ac fundamentale, quod Ludouicianum recentiores appellant, conficeretur, de quo disseram suo loco.

XXIII. Hac super re scriptores summe fidei Eginhardus et Theganus factum narrant, quod primo  aspectu indolem hanc certam renouati Occidentalis imperii turbare uidetur. Quandoquidem Carolus Magnus senio iam confectus »consortem, ait Eginh., sibi totius regni et imperialis nominis heredem constituit, impositoque capiti eius diademate, imperatorem et Augustum iussit appellari.« Et Theganus  cum eo concinens, narrat Carolum a primatibus regni consilium petiisse 21 »si eis placuisset ut nomen suum, id est imperatoris, filio suo Ludewico tradidisset:« illis autem consentientibus, ad ecclesiam die Dominico profectum esse cum filio, quem paterna admonitione allocutum iussisse auream coronam propriis manibus sibi imponere »ob recordationem omnium preceptorum que mandauerat ei pater:« clauditque narrationem his uerbis: »Ille perrexit in Aquitaniam, et dominus imperator tenuit regnum, et nomen suum honorifice sicut dignum erat.« Prosequitur seqq. capp. quemadmodum anno post Carolo imperatore mortuo, »Ludewicus de  partibus Aquitanie uenit Aquisgrani palatium, et suscepit omnia regna, que Deus tradidit patri suo, sine ulla contradictione. Qui est an. Incarn. D. 814, qui est primus annus regni eius.« Legationes postea suscepit regnorum eorumdem, quas inter Beneuentanam, et Bernhardum fratris filium Italie regem. Tandem anno tertio regni sui Stephanum Iu pontificem summo cum honore atque obsequio ait exceptum Remis a rege, qui postmodum una cum Irmingarda regina diadema imperiale suscepit, et exinde imperator semper appellatur. Hinc annalista Italus coniecturis indulgens, ut solet, de Leonis consensu Ludouicum imperatorem esse creatum a patre colligit . »Non enim, ait, a proceribus Francie Rome dominationem acceperat una cum imperatoria dignitate:« Miror talia proferri ab erudito uiro post uisam Thegani sinceram narrationem, qui inter Caroli regna perspicue Italicum et Beneuentanum recenset, interiacente pontificia ditione pretermissa.  Preterquam quod. Eginhartus et Theganus unanimes luculentissime affirmant, Carolum concessisse, primatum consensu, nomen suum imperatoris, quod erat designare, non creare imperatorem, quemadmodum procedente tempore rex Romanorum, seu futurus imperator cepit eligi, qui nisi a pontifice imperiale diadema susciperet, imperator non erat.

XXIu. Neque Carolo Magno succensendum fuit, quasi societatis et amicitie immemor, sancte sedi iniuriam fecerit, ipse siquidem Ludouicus Pius patrem imitatus Lotharium filium regnorum heredem atque imperii consortem fecit. Rem narrat Theganus  iisdem fere uerbis: »Supradictus uero imperator denominauit filium suum Lotharium, ut post obitum suum omnia regna, que ei tradidit Deus per manus patris sui, susciperet, atque haberet nomen et imperium patris: et ob hoc ceteri filii indignati sunt.« Quid uero? Quod Carolo non licuit ob uite breuitatem, ni fallor, Ludouicus filium imperii consortem Romam misit, ut a sancto Paschali I imperiale  diadema obtineret: quod 22 factum esse testantur eiusdem Lotharii littere ap. Mabillonium  quibus patri nuntiat promotionem suam: »Coram sancto altare, inquit, et coram sancto corpore beati Petri principis apostolorum a summo pontifice, uestro ex consensu et uoluntate, benedictionem, honorem, et nomen suscepi imperialis officii; insuper diadema capitis, et gladium ad defensionem Ecclesie.« Perinde factum esse cum Ludouico II ambigi nequaquam debet, tum quia consors et ipse factus fuit a patre, ut testantur annales Bertiniani ap. Pagium  missusque Romam ad Leonem Iu ut coronam acciperet: »Lotharius filium suum Ludoicum Romam mittit; qui a Leone papa honorifice susceptus, et in imperatorem unctus est;« tum quia idem Basilio testatur Occidentale imperium longe esse potius Orientali, quia imperatores a summo pontifice inungi et coronari consueuere, ut sui predecessores abauus, auus, et pater atque ipsemet inuncti coronatique fuerant. Et  quod maxime huc spectat, licet alibi a me allatum  gloriatur, se Romanos, et »Urbem diuinitus gubernandam, et matrem omnium Ecclesiarum Dei defendendam atque sublimandam« suscepisse, quod, ut sepe uidimus, patricii officium erat.

XXu. Quid igitur, inquies, discriminis inter patricium et imperatorem inuenitur? Ex breui et uero potius quam lepido Treuirensis ecclesie chorepiscopi Thegani opusculo, quale illud definiuit Walafridus Strabo, discrimen istud, proindeque imperialis noue dignitatis uera indoles patet. An. 816  Leonis III morte indicata, »Stephanus, inquit, post eum successit, qui statim postquam pontificatum suscepit, iussit omnem populum Romanum fidelitatem cum iuramento promittere Ludewico.« En discrimen. Romani, qui sacrilegum facinus perpetrauerant in sanctum Leonem III, eumque compulerant ut potestatis  consortem ad eosdem in officio continendos Carolum patricium, seu defensorem assumeret, maiestatem imperatoriam pepererunt; neque id quidem cogitatum factumque est a sancto pontifice Leone, ut sanctum Petrum successoresque ditione sua spoliaret, quod non modo pontifice, sed homine omni indignum fuisset; neque Carolus summa pietate princeps qui tam uehementer iura sua uindicauerat sancte sedi, eadem sibi restitui, siue tribui passus esset; uerum ut subditos sibi populos imperatoria potestate accedente facilius regeret. Quare Lothario Pii Ludouici filio, cui fidelitatis iuramentum Romani non prestiterant, cum consors imperii factus fuit, necdum anno 844 cum ab iisdem illud exigebat pro filio 23 Ludouico II Italie rege; Sergius II, ut est in Libro Pontificali  hec reponi uoluit per suos missos: »Quia, si uultis domno Lothario magno imperatori hoc sacramentum ut faciant, solummodo consentio, atque permitto, nam Hludouico eius filio,  ut hoc peragatur, nec ego, nec omnis Romanorum nobilitas permittit.« Ex iuramenti autem formula, in annalibus Fulden. apud Marquard. Freher.  prestiti scilicet Arnulpho Carolinorum extremo patefiet, quis potestate suprema in Urbe dominaretur: »Iuro per hec omnia Dei mysteria, quod, saluo honore, et lege mea, atque fidelitate domini Formosi pape, fidelis sum, et ero omnibus diebus uite mee Arnolpho imperatori, et nunquam me ad illius infidelitatem cum aliquo homine sociabo; et Lamberto filio Agildrude, et ipsi matri sue ad secularem honorem nunquam adiutorium prebebo, et hanc ciuitatem Romam ipsi Lamperto, et matri eius Agildrude, et eorum hominibus per aliquod ingenium, aut argumentum non tradam.«

XXuI. Audis Romanos prestare iuramentum imperatori, saluo honore et lege mea. Qui igitur Romanos tanquam pecus uile atque imbelle traducunt, antiqua tempora se ignorare ostendunt. Alcuinus, ut supra uidimus , ualde alios Carolo Magno  eos depinxit. Idcirco Eginhardus  de additionibus ac mutationibus legum factis a Carolo, sermonem habens: »Post susceptum, inquit, imperiale nomen, cum aduerteret multa legibus populi sui deesse , cogitauit que deerant addere et discrepantia unire, praua quoque ac perperam prolata corrigere. Sed in iis nichil aliud ab eo factum est, quam quod pauca capitula, et ea imperfecta legibus addidit,« Francorum scilicet ac Langobardice. Romane autem, id licet ualuisset, de consensu pontificis, ne apicem quidem attigit. Romani enim, ne id quisquam auderet, inuiolatam sibi seruari ab imperatoribus, ipso in iuramento, quo suam fidem spondent, paciscuntur; deinde consortium illud imperatorie potestatis legitime dominationi pontificie posthabent: Salua, inquiunt, potestate domini mei N. Que duo satis mihi esse uidentur ad percipiendum, quod imperatoria potestas Rome, nisi eadem aliquis abuteretur, nichil aliud erat quam  societas et communicatio pontificie: quam Pagius, pro tam sublimi dignitate minus loquens, delegationem potestatis fuisse arbitratur. Ea propter ineptire mihi uidentur ii qui disputant utri dominatio Urbis tribuenda sit? Suprema enim 24 omni proculdubio erat pontificis, ipsis imperatoribus testibus omni exceptione maioribus in suis pactis, seu priuilegiis de regalibus confirmandis; quippe qui supremo iure sibi reseruato in ducatibus Tuscie et Spoleti nominatim, cetera omnia confirmant pleno iure pontificibus, quemadmodum pleno iure aut possidebant ante donationes, aut obtinuerant a regibus Francorum Pippino et Carolo, quem non constat, num Sicilie, Sardinie, et Corsice insulas ante aut post coronam imperii donauerit, neque creditu procliue est, annis tredecim indonatam Romanam Ecclesiam reliquisse. Huius uero supreme pontificie potestatis in Urbis personas et res, ad regimen  quod attinet, ac defensionem, ut ait Ludouicus II, participes fiebant imperatores per imperialis diadematis impositionem; ita tamen ut inibi nullum placitum, aut ordinationem facerent de omnibus que pape et Romanis pertinent. Que tamen conditio ab Ottone tantum cepit anno 962 una cum Germanico imperio. Nam Carolingios et dum regali utebantur potestate, iure patriciatus, et postquam imperatores sunt creati, habuisse placita in ipsa Urbe compertum est.

XXuII. Ex iis que habita sunt a regibus attuli supra  insigne illud a missis regiis celebratum anno 799 in causa sancti Leonis III. Audiamus nunc a monacho Engolismensi placitum Caroli iam imperatoris in eadem causa: »Post paucos autem dies iussit, eos qui papam anno superiori dehonestauerant, exhiberi; et habita de eis questione secundum legem Romanam, ut maiestatis rei, capite damnati sunt. Pro quibus tamen papa pio affectu  apud imperatorem intercessit, et uita et membra eis concessa sunt, sed pro facinoris magnitudine exsilio deportati sunt.« uides Carolum, supreme potestatis pontificie participem, animaduertere in reos maiestatis, qui scelus perpetrare ausi erant in summum principem, simulque uides saluam legem Romanam ab ipsa origine imperatorie maiestatis instaurate. Celebre aliud placitum refertur in Libro Pontificali  habitum a Ludouico II: »cum sanctiss. Leone  pontifice, omnibus Romanis proceribus pariter et optimis [Fors. Optimatibus] Francis in domo, quam be. me. Leo III papa iuxta Ecclesiam beati Petri apostoli fecerat, sedentibus, placitum habuit.« In eo, accusatio huiusmodi audita est ex ore Danielis magistri militum: »Gratianus Romane urbis superista, quem erga uos fidelem esse creditis, mihi soli in domo sua nimium super Francos murmurans, dixit secrete: Quia Franci nichil nobis boni faciunt, neque adiutorium  prebent, sed magis, que 25 nostra sunt, uiolenter tollunt. Quare non aduocamus Grecos, et cum eis fedus pacis componentes, Francorum regem et gentem de nostro regno et dominatione expellimus?« Accusatio falsa detecta est, accusatore ipso calumniam confitente. Quare, »clementissimus imperator, nolens contra instituta ueterum Augustorum peragere Romanorum, eos secundum Romanam legem instituit iudicare. Quo iudicio ipse Daniel multorum uerbis reprehensus ore proprio manifestauit se falsum super eum dixisse. Ideo iam dicto Gratiano ante omnes est traditus, ut quidquid de eo facere uellet, potestatem haberet. Sed cum tam traditum Danielem imperator a Gratiano multa et humili supplicatione petiuisset, Gratianus assensit. Quem ille statim plenaria sibi reddita gratia libenter suscepit, et sic de mortis est periculo liberatus.«

XXuIII. Equidem mente non assequor cur placito isto utantur Pagius  aliique recentiores,  ut Ludouici Aug. supremum in Urbe dominium extundant. Agitantur scilicet consilia aduersus Francos, quia non prebent adiutorium. Hinc uero euidens est maiestatem imperatoriam patriciatus munere fungi debuisse. Agitur de federe iciendo cum Grecis, Francos pellendi ergo de nostro regno et dominatione. Igitur de Romano dominatu ambigi haudquaquam potest, in quo Franci milites stationes habebant, ut Ecclesie presidio essent, precipue aduersus Saracenos Italie et Romane ditioni tum temporis molestissimos. Quem uidelicet dominatum a regno Italie et ducatu Beneuentano distinctum fuisse, ut hodie est, eodemque iure a pontifice et Romanis administrari, quo suum a Francis, patet ex Constitutione quam Ludouici eiusdem parens Lotharius Eugenio II instigante ac probante fecerat . Capite enim septimo constituitur pro utriusque dominationis concordia hoc pacto: »Precipimus, etiam ut  depredationes in confinio nostro non fiant; que facte sunt, et cetere iniustitie, secundum legem ab utrisque partibus emendentur.« Pretereo illud dicere, quod sententia iuxta legem Romanam lata, falsum accusatorem multa et humili supplicatione ab accusato repetere, supremum dominium non redolet. Ad placita uero quod attinet, uideo, eadem ex causa, nimirum euincendi causa dominationem imperialem in Urbe, peti ex archiuo Farfensi  placitum habitum a missis imperialibus in palatio Lateranensi anno 829, Ludou. Pio et Lothario Augg. Libenter autem audirem, quid ii discriminis deprehendant placito isti cum aliis tempore regis Pippini habitis 26 an. 761.  765 et 767. . Cum ceteroqui nulli unquam in mentem uenerit Pippino dominium Urbis asserere. Horum primum lubet ob oculos omnium ponere conferendum cum predicto, quod eruunt ex archiuo  Farfensi, atque usque adeo exaggeratur in annalibus Italicis.

XXIX. Narrat Paulus Pippino regi Francorum et patricio Romanorum, quemadmodum, »prefati denique missi uestri in nostri presentia cum Langobardorum missis necnon et Pentapolensium ac singularum nostrarum ciuitatum hominibus assistentes, comprobatio coram eis facta est de habitis inter utrasque partes aliquibus iustitiis, etc.« Farfensis autem archiui placitum est super inuasionibus, quas monasterio factas asserebant monachi a summis pontificibus Adriano et Leone III. Missi igitur imperiales aiunt: »Residentibus nobis ibidem in iudicio in palatio Lateranensi in presentia domni Gregorii pape, et una simul nobiscum aderant Leo episcopus et bibliothecarius sancte Romane Ecclesie Theodorus episcopus, Sirinus primicerius, Theophylactus numinculator, Gregorius fil. Mercurii, Petrus dux de Rauenna, Ingoaldus et Aceris abbates, Alboinus, Lanfridus, Emmo, et Maximus uassi domini  imperatoris, gastaldi, et alii plures.« Aliquid discrepantie esse inter missos regios et imperiales negari non potest; similis tamen causa, iudicium simile. Annaliste Italo  uidetur argumentum adeo euidens supreme imperatorie potestatis, in Urbe ipsa, et in pontificiis edibus pro tribunali agere, ut osorem ueritatis habendum putet quicunque secum non sentit. Solertior Pagius  ita de eodem placito loquitur: »Certe non pauca monumenta publica, et antiquorum loca recte intelligi non possunt, nisi sciatur penes quem Rome potestas iudicandi hoc tempore fuerit.« Utrique erudito scriptori breui aliquid reponendum. Annaliste scilicet monasterium Farfense in ducatu Spoletano situm, ad imperiale ius supremum tunc temporis pertinere, atque ea propter priuilegia et iura illius ab imperatore uindicanda esse. Itaque cum inter ipsum et sanctam sedem de possessionibus controuersia uerterit, adeoque pontifex necessario audiendus  esset ex eo monasterio abbas Romam ducitur, qui coram pontifice, ut summa dignitas exigebat, suam causam diceret, assidentibus una cum legatis seu missis imperialibus, duobus episcopis, quorum alter erat sancte sedis cancellarius, primicerio, aliisque officiis palatinis, que satis superque sunt ad demonstrandum, quod missi imperiales non residebant pro tribunali; sed more illius eui in concilio, seu congressu, pro maxima 27 que tunc erat concordia sacerdotii et imperii, causas ecclesiasticas cognoscebant. Pagio autem reponendum est communicationem illam pontificie potestatis, de qua diximus, satis lucis afferre monumentis publicis, locisque antiquorum obscuris.

XXX. Preterire non debeo cl. nuperrimi historici Langobardie minoris, seu ducatus Beneuentani  animaduersionem ad uerba illa Ludouici II in ep. ad Basilium: »Quorumque gentem et Urbem diuinitus gubernandam,  et matrem omnium Ecclesiarum Dei defendendam atque sublimandam suscepimus.« Putabat scilicet uir cl. Romam cum eius ducatu in potestatem Romm. pontt. uenisse ex Ludouici Pii cessione, quod falsum esse Cod. Car. epistolis planissime demonstraui. Nihilominus ueritatis amore impellente: »Non itaque, inquit, Ludouicus Pius Aug. Romane urbis dominium aliquod sibi reseruarat in celebri illa Constitutione, siue donationis Diplomate , in quo apertissime legitur, pontifici iurisdictionem in Romanum ducatum cessisse, sibi tantummodo reseruato intercedendi iure pro recurrentibus, atque pro Ecclesie defensione, ac tutela, quam iidem reges sibi cum attributis iuribus ac priuilegiis  sibi suisque successoribus reseruarunt.« Deinde ineluctabili argumento allato ex Testamento  Caroli Magni, a Ludouico Pio ad uerbum hac in re exscripto, dum tribus filiis uterque commendat, »ut curam, et defensionem Ecclesie sancti Petri simul suscipiant, etc.,« continuo subiungit: »Hec ideo a me repetenda duxi, ut futilia quedam argumenta, que nuperi scriptores afferunt, quibus Romanam urbem sub imperatorum Occidentalium dominio fuisse contendunt, diluantur, et reiecta satis habes apud Romani pontificatus uindices.« Huc placita quecunque inueniantur, huc monumenta publica referantur necesse est, ut uera eorum sententia teneatur. Ea propter ut Caroli Magni regis missi in Leonis III causa placitum habentes, Carolusque ipse imperator coronatus in eadem causa nouum placitum celebrans, non alio quam patricii, seu defensoris munere functi sunt: ita aut imperatores, quibus ius nullum nouum accessit in Urbe, preter sepe dictam communicationem potestatis in personas pontifici subditas, aut eorum missi placita, actusque alios iurisdictionis exercentes Rome, iis tantum supreme  potestatis indicia prebent, qui sancte sedi infensi, laice potestatis assentatores, ac ueritatis 28 osores, inexplorata penitus antiquitate, eam illustrasse sibi blandiuntur.

XXXI. Deferbuit, inficiari non ausim, priscus ille ardor, qui annis amplius centum uiginti Pippinum, Carolum Magnum eorumque nepotes erga principem apostolorum successoresque eius inflammauit. Neque inueniuntur post Ludouici II obitum tot suscepti labores pro Ecclesie Romanorumque defensione, cum maxime necessarii essent, ut docent epistole Ioannis uIII, qui Carolum Caluum fr. Lotharii I ac Ludouici Pii filium coronauit anno 876, et Carolum Crassum filium Ludouici Germanici eiusdem Lotharii I fratris, anno 880. Quid uero? Ex socordia ista locupletius argumentum emersit uere indolis imperatorie maiestatis a Leone III instaurate. Nam Carolinis, qui sui muneris fere obliti erant, pretermissis, aliunde patrocinium Ecclesie quesitum est;  cumque Italie principes Widonem Spoleti ducem, atque emulum Berengarii solemniter acclamassent Italie regem Ticini anno 889, hunc Stephanus u anno 891 Romam accersitum imperatorio diademate ornauit; cuius filius Lambertus pari modo sequenti anno imperii consors est coronatus a Formoso, nec nisi Lamberto tyrannidem occupante, sancteque sedi infenso, ad Caroline stirpis extremum, nempe Arnulphum filium Carolomanni, qui Caroli Crassi frater erat, ad momentum ista dignitas rediit, ab anno 896 ad 899, idque admodum commode ad rem nostram, quippe ex iuramento a Romanis huic prestito: saluo honore, et lege mea, atque fidelitate domini Formosi pape, quod supra est allatum , que esset potestas Carolinorum Augustorum in Urbe satis patet. Restaret aliquid explorandum de Ludouico III, Bosonis Burgundie regis filio ex Hirmingarde filia Ludouici II quem Benedictus Iu coronauit anno 900, et de Berengario duce Foroiuliensi,  quem Euerardus comes susceperat ex Gisla Pii Ludouici filia. At de horum utroque, ut de predecessoribus a tempore Ioannis uIII illud affirmare non dubito, quod a maiorum exemplis desciuere, ultimus presertim ex iis Berengarius, qui cesus a suis, Carolingiorum Augustorum seriem terminauit.

XXXII. Quod certo discimus ab iisdem Augustis ad plenam renouate maiestatis indolem assequendam, in ipso actu coronationis publice legi faciebant pactum confirmationis, seu diploma, quo donationes et iura omnia sancte sedis confirmabantur. Id non ex sua quisque uoluntate componere consueuit; sed iuxta normam Roma missam a pontifice ad eum, qui diademate imperiali exornandus erat. In archiuo siquidem sancte sedis donationes omnes et priuilegia, seu diplomata predecessorum 29 Cesarum seruabantur, ut passim testatum uidere est in libro Pontificali. Mitti autem consueuisse istam normam testatur Ioannes uIII  Carolomanno,  qui summopere optabat imperii coronam adipisci, quam frater eius Carolus Crassus est assecutus: »Legatos, inquit, ex latere nostro ad uos solemniter dirigemus, cumque pagina capitulariter continente, que uos matri uestre Romane Ecclesie, uestroque protectori beato Petro apostolo perpetualiter debetis concedere.« Neque alia putanda est, quam que a Ludouico Pio primum facta sancto Paschali, eidem pontifici a Lothario filio confirmata erat; a Ludouico II Leoni Iu, sibique a Carolo Caluo. Namque alibi  Carolo Crasso imperatori nuntiari cupit Romanas calamitates: »Nobis, inquiens, apud beatum Petrum consistentibus  nullam urbis Rome potestatem a piis imperatoribus beato Petro principi apostolorum eiusque uicariis traditam haberemus.« Quibus uerbis haud dubie lenocinatur imperatori, cuius opem implorat, nam Romam pontifici nemo concesserat, ut est demonstratum in Cod. Car.; at Ludouicus Pius una cum ceteris Romane Ecclesie  iuribus Romam etiam complexus erat, ad cuius normam tres Augusti successores suum quisque diploma composuit: quod satis fuit Ioanni, ut traditam a piis imperatoribus Romam profiteretur. Quemadmodum Carolus Magnus et Ludouicus Pius inter principes bene de Romana Ecclesia meritos Carolum Martellum recensent, quia legationes a Gregorio III acceperat, queis rogabatur, in maximis Urbis angustiis, ut illi opitularetur.

XXXIII. Pontificem autem non latuisse, quibusnam regibus, Augustisue accepte referrentur donationes Romane Ecclesie facte, concilium comprobat, in quo anno 877 electionem coronationemque Caroli Calui superiori anno a se peractam confirmari uoluit . In eo siquidem meritis prosequitur laudibus Carolum Magnum »qui remp. preliis auxit, uictoriis dilatauit, sapientia decorauit. Qui cum omnes ecclesias sublimasset, semper hoc ei erat in uoto, semper in desiderio, sicut  in gestis, que de eo scripta sunt, legitur, ut sanctam Romanam Ecclesiam in antiquum statum et ordinem reformaret. Unde et hanc multis honoribus extulit, multis munificentiis et liberalitatibus ampliauit; adeo ut amissas olim urbes ei restituisset, et ex regni quoque sui parte alias non modicas contulisset. Sed pauca dicta sunt, nisi que circa religionis incrementum gessit, magna et sublimia memorentur, etc.« Deinde ueniens ad Ludouicum Pium, multis 30 ex capitibus eum commendat, sed nullam ab eo ciuitatem esse traditam memorat: »Cuius, inquit, filius diue rec. Hludouicus max. imp. pater huius a Deo electi principis Caroli semper Aug. patrium solium adeo religione imitatus, pietate laudabiliter emulatus est, ut et paterna diuini cultus uota, et erga prelatam principalem Ecclesiam liberalitatis insignia pius natus equipararet, et roboraret ; sed et uberioribus beneficiis et dapsilibus beneficentiis  ut heres gratissimus ampliaret.« Idemque Ioannes mensibus aliquot, postquam imperatori lenocinatus, ut aiebam, Romam liberalitate Augustorum in Ecclesie potestatem uenisse affirmabat, concilio Tricassino II una cum Ludouico Balbo interfuit anno 878 . In eo autem, »promissio regum lecta est, et sacramenta que Pippinus et Carolus obtulerunt beato Petro apostolo lecta sunt:« quia uidelicet de excommunicandis Ecclesie rerum inuasoribus agebatur. At quatuor Caroli successorum diplomata, quippe que nullam preseferebant donationem propriam, sed iura tantum uetera confirmabant, nullatenus memorantur. Tametsi ab unoquoque Augusto antequam diadema susciperet, seu imperator fieret, diploma huiusmodi dari consueuisse ambigi nequaquam potest.

XXXIu. Profecto si pactum istud confirmationis ab ullo Augustorum pretermitti potuisset, nec Wido, nec Lambertus, nec Berengarius, quorum nil intererat,  quid Carolingii gessissent; preterea ad sublime illud fastigium prepotentia ac rebus prospere gestis peruenerant, omisissent. Nihilominus laudabilis huius consuetudinis iidem perspicua testimonia prebent. Et uero concilium Rauenne celebratum est anno 898 ab Ioanne IX, cui intererat Lambertus imperator, qui eodem anno in uenatione equo lapsus interiit . Pontifex atque imperator uicissim constitutiones edunt. Inter pontificias, que huc spectant  sunt huiusmodi: »Ut pactum, quod a be. me. uestro genitore domino Widone, et a uobis piissimis imperatoribus iuxta precedentem consuetudinem factum est, nunc reintegretur et inuiolatum seruetur. De locis autem, atque rebus, que in eodem pacto continentur, precepta nonnulla illicita facta sunt, que petimus, ut in eadem synodo terminentur, et que non recte facta sunt precepta, corrumpantur. Ut patrimonia, seu suburbana, atque masse, et colonitie, necnon  ciuitates, que contra rationem, quasi per precepta largita sunt, petimus reddantur.« A Berengario uero non solum diploma consuetum fuisse editum, sed etiam ipsa in solemnitate 31 coronationis publice lectum fuisse, testatur anonymus Augusti eius panegyrista ap. Leibnitium . Enarrata siquidem illius coronatione per manus pont. Ioannis X, die sancto Paschatis an. 915, prosequitur:

. . . . Facta silentia tandem
Lectitat Augusti concessos munere pagos
Presulis obsequio gradibus stans lector in altis;
Cesare quo norint omnes data munera; predo
Ulterius paueat sacras sibi sumere terras.
Quamobrem tuto affirmari posse uidetur Carolingiorum omnium diplomata hunc sibi locum uendicasse in celebritate coronationis, cuius ritum opportunius describam dissertatione uI, cum de Codice  Rudolphino sermo erit. Secus esse de diplomatis Augustorum Germanie compertum erit § sequenti.

XXXu. Predictorum autem quinque Caroli Crassi successorum, qui huius finem inglorium anno 888 ineunte exceperunt, non ea precipua laus est, suo unumquemque diplomate iura Ecclesie omnia confirmasse. Id maxime attendi debet, quod regno Italie inter se diuiso atque in factiones distracto, qui eos inter potentior uidebatur, spondebatque se Ecclesie defensionem suscepturum, Romam a pontifice accersitus diadema imperiale adeptus est. Quod si eorum nullus eam dignitatem sibi armis asseruit, sed a pontificibus patrocinii spe illectis, impense quesitam obtinuit, imperialis igitur maiestas, quam Leo III instaurauit in Occidente, per pontificiam coronationem ineunda erat, neque aliter ad sublime istud fastigium poterat perueniri. Quamobrem toto celo aberrat Goldastus  cum Sigeberti, qui tribus fere seculis post renouatum imperium  floruit, auctoritatem obiicit Eginhardo oculato testi. uerba Sigeberti sunt: »Romani, qui ab imperio Constantinopolitano iamdiu animo desciuerant, nunc accepta occasionis opportunitate, quia mulier excecato imperatore Constantino filio suo eis imperabat, uno omnium consensu Carolo regi imperatorias laudes acclamant, eumque per manus Leonis pape coronant Cesarem et Augustum appellant.« Quam opinionem recentiores nonnulli obuiis ulnis amplectuntur, minus aduertentes hunc hominem fuisse infensissimum sancto pontifici Greg. uII, ut demonstrant eruditus adnotator Operum sancti Anselmi , ac Bellarminus  et presertim Baronius, qui pluribus in locis eum carpit, atque Henrico Iu addictissimum fuisse euidenter comprobat, falsumque in plurimis, impostorem, 32 ac schismaticum suggillat. Quare illud mirandum subit, scriptores catholicos non puduisse huiusmodi hominis auctoritate res Romanorum  infirmasse. Equidem ueram certamque indolem renouati imperii monumentis ueterum patefecisse arbitror; propterea fontes indicasse unde ex eruditis nonnulli opiniones falsas deriuarunt, satis mihi est ad easdem reiiciendas. uenio nunc ad ita facte atque institute maiestatis imperatorie translationem ad Germanos, que quidem nonnullas mutationes passa est; de illius tamen indole nichil omnino mutatum fuisse compertum atque exploratum erit. Premitti autem oportet statum, seu conditionem Urbis, que hanc translationem precessit, ut clariora sint que deinceps dicenda erunt.



§ Iu.---De translatione imperii ad Germanos, ab Ioanne XII facta anno 962.

XXXuI. Que uidimus a Romanis inserta esse iuramento, quod imperatori prestare consueuerunt , saluo honore, et lege mea, atque fidelitate domini N. pape . . . . . nunquam me cum aliquo  homine sociabo . . . . . Hanc ciuitatem Romam ipsi N. non tradam: supremam quidem pontificis potestatem, cuius particeps per coronationem fiebat imperator, testatur; at simul potentiam Romanorum, eorumque administrationem reipub. luculenter designant. Quare in monumentis eius temporis ac presertim in Libro Pontificali, primates et proceres summis affectos honoribus uidemus, tam laicos quam ex clero. Huius ordinis sunt celebres ii septem, qui iudices, et palatina officia nuncupantur: primicerius, secundicerius, nomenclator, arcarius, primus defensor, sacellarius, et primiscrinius, qui frequenter occurrunt in Cod. Carolino. Ad laicos uero quod spectat, eminentissimos duces et consules Codex Carolinus suppeditat , magistros item militum cum eodem honoris titulo, ac pre aliis superistam, qui Luitprandi continuatori  est primatum omnium primus: »Ex primatibus, inquit, Romane  ciuitatis Stephanus filius Ioannis superista;« post quem alios decem numerando recenset. Quin etiam Liber Pontificalis  appellat »Romane urbis superistam« quam dignitatem, siue officium cum magisterio militum coniungit, atque palatii, et Romane urbis superistam nullo discrimine eumdem 33 nuncupat: »eminentiss. magister militum, et Romani palatii egregius superista, et consiliarius.« Ex quibus supremo principi Romano pontifici subiecta esse officia plurima, ut regibus Francorum in suo regno, planum fit; unde utrinque gubernatores urbium, militumque duces assumi, necnon legationes in grauioribus rebus adornari moris fuit. Nil autem melius comprobat quid Romani isti primates possent, queue eorum partes in administratione essent, quam uacatio illa imperii per octo et triginta annos ab emortuali Berengarii 924 ad 962, cum Otto Magnus imperiale diadema est assecutus a Ioanne XII. Romanis quippe inuitis nullum ex Italie regibus,  quorum series non defecit, licuit pontificibus ad imperialem dignitatem subleuare.

XXXuII. Et uero prepotentia Tusculanorum comitum, que sub finem noni seculi Arnulpho adhuc superstite emergens, dum magni duo emuli Ludouicus III et Berengarius de regno Italie decertabant, adoleuit, ac denique in tyrannidem apertam erupit, horridam Rome ipsius faciem representat. Quam equidem spectari malo apud Luitprandum et Baronium  quam ipse exponens, indignitatum illius eui relator fieri, ut potentie Romanorum testimonia in medium afferam. Summa duntaxat capita excurram, que ad nouam imperatorie maiestatis institutionem iuxta primeuam Leonis III renouationem perducant: obiiciendam scilicet Struuio atque eius opinionis assertoribus, qui tanti principis uirtute abutentes, non pro defensione sancte Romane Ecclesie ac Romanorum a summo pontifice creatum imperatorem fatentur, ut debent, sed ipsum  per se acquisito armis imperio potitum esse dictitant. Tusculani igitur comites, usurpata tyrannide, ad sanctuarium quoque manus impias extendere non dubitarunt. E sua enim stirpe ineptos plerumque homines, et, si Luitprando fides, uitio genitos, uitiisque mancipatos ad principis apostolorum sedem euehere non sunt ueriti, ut tutius potiri rerum perseuerarent: ita ut, preter fidei depositum, aduersus quam portas inferi non preualituras infallibili diuini Saluatoris oraculo edocemur, omnia pessum ierint. Celebres sunt precipue senatrices ille Theodora senior et iunior, Marocia, ac Stephania, quarum opera tante indignitates perpetrabantur. Harum quippe artibus, qui Petri successores eligebantur, nulla fere auctoritate in ciuilibus rebus usi sunt. Fedo in hoc rerum statu Hugo rex Italie Marociam, uiro eius mortuo, nempe Widone Alberici marchionis et comitis Tusculani filio, uxorem duxit, cumque ea ex Adriana Mole dominatus est Romanis, ut antea fecerat Theodora Marocie mater. Nec 34 tamen  diu; nam Albericus iunior Alberici filius leui ex causa in uitricum Italie regem Romanos commouit. Quamobrem hic fuga elapsus uix tandem redemit pacem Alda filia sua cum Alberico in matrimonium coniuncta. Alberici eiusdem filius Octauianus anno 956 adhuc impubes pontificatum inuasit. Tunc uero duplici ex capite Urbis dominus, cum a Berengario Italie rege eiusque filio Adelberto multa indigna passus esset, Ottonem Germanie regem in Italiam cum exercitu accersiuit, eumque Ecclesie et Italie maximum defensorem expertus, imperatorem creauit anno 962.

XXXuIII. De Italie regis expulsione insigne suppetit testimonium Frodoardi , qui refert quemadmodum Rhemensis ecclesie missi, Roma redeuntes cum pallio pro Artaldo archiepiscopo, »nuntiant, Ioannem  papam filium Marie, que et Marocia dicitur, sub custodia detineri a fratre suo nomine Albrico, qui matrem quoque suam Marociam  clausam seruabat, et Romam contra Hugonem regem tenebat.« De Alberici autem et Romanorum consilio post regis expulsionem Blondus  hec narrat: »Rome enim duo consules ex nobilitate quotannis tunc fiebant, qui ad uetusti consulatus exemplar summe rerum preessent, et prefectus item ex nobilitate creatus populo ius dicebat. Ex plebe autem creati singulis annis duodecim, quibus decarconibus erat appellatio, senatus uices in conciliis et deliberationibus obtinebant.« Quam rerum administrationem principio etiam seculi sequentis obtinere testatur Ditmarus apud Leibnitium  Henrici I coronationem enarrans: »Decursis a Dom. Incarn. post millenarii plenitudinem numeri annis tredecim, et in subsequentis anni secundo mense, ac hebdomada tertia, anno autem regni eius tertiodecimo, et die Dom. ac uI Kal. Mart. Henricus Dei gratia rex inclytus a senatoribus duodecim uallatus, quorum  sex rasi barba, alii prolixa mystice incedebant cum baculis.« Itaque Ioannes ad Petri cathedram ascendens huiusmodi administrationem inuenit Rome a suo genitore, Romanisque primatibus institutam; cumque in uno eodemque homine, diuino consilio coniungerentur inuasio principatus et principis legitimi potestas, quod Agapitus II ante annos decem non potuit, facili negotio eius successor Ioannes perfecit. Otto siquidem potentissimus Germanie rex ab illo etiam pontifice inuitatus aduenerat, iteratisque uictoriis Italiam a Berengarii eiusque filii tyrannide liberauerat. Cum uero, iuxta pontificis eiusdem uota, in Urbem progressurus esset, per Albericum, 35 Romanosque non licuit, ut testatur Flodoardus apud Pagium : »Otto rex legationem pro susceptione sui Romam dirigit, qua non obtenta, cum uxore in sua regreditur.«

XXXIX. Secus accidit Ioanne pontifice, ut Luitprandus integer atque oculatus testis affirmat, cuius uerbis   lubet rem totam, quemadmodum se habuit, enarrare: »Regnantibus, imo seuientibus in Italia, et, ut uerius fateamur, tyrannidem exercentibus Berengario atque Adelberto, Ioannes summus pontifex, et uniuersalis papa, cuius tunc Ecclesia supradictorum Berengarii atque Adelberti seuitiam erat experta, legatos sancte Romane Ecclesie Ioannem uidelicet card. diaconum, et Azzonem scriniarium sereniss. atque piissimo tunc regi, nunc Aug. Cesari Ottoni destinauit; suppliciter litteris et regum signis orans, quatenus pro Dei amore sanctorumque apostolor. Petri et Pauli, quos delictorum suorum cupierat esse remissores, se sibique commissam sanctam Romanam Ecclesiam ex eorum faucibus liberaret, ac saluti et libertati pristine restitueret. . . . . Qui tanto Berengarium atque Adelbertum celerius regno expulit, quanto euidentius constat, quod commilitones Petrum et Paulum sanctissimos apostolos habuit. Bonus itaque rex dispersa colligens et confracta consolidans, quod cuique proprium  fuit, restituit. Dehinc Romam similia facturus adiit, ubi miro ornatu miroque apparatu susceptus, ab eodem summo pontifice et uniuersali papa Ioanne unctionem suscepit imperii. Cui non solum propria restituit, uerum etiam ingentibus gemmarum, auri et argenti muneribus ipsum honorauit. Iusiurandum uero ab eodem papa Ioanne supra pretiosissimum corpus Petri, atque omnibus ciuitatis proceribus, se nunquam Berengario atque Adelberto auxiliaturum, accepit. Post hec in patriam properanter repedauit.« Simile iuramentum, si meministi , Romani prestiterunt Arnulpho. Quare ambigi non posse uideretur, quin proceres formula eadem usi sint: Saluo honore et lege mea atque fidelitate domini Ioannis. .  Luitprandus autem ne Romanos quidem alio sacramento usos esse affirmat. Utroque iuramento mirum in modum abutuntur scriptores apostolice sedi infensi, ut, pontificis auctoritate depressa, imperialem 36 plus equo eleuent: propterea res cominus aggredienda erit, ut quanto dissideant interuallo a ueritate patefiat.

XL. Cum pontifex Ioannes de imperatoria maiestate ad Germanos transferenda cogitaret, non de improuiso tanti momenti negotium peragendum censuit, ut Leo III; alia enim tempora erant, alii mores. Sed per legatos suos, quod ex consequentibus liquet, duo sacramenta proposuit magno regi, quorum alterum pontifici, populo Romano alterum prestandum ab illo erat, antequam imperiale diadema susciperet; ita tamen, ut pontifici sacramentum faceret per suos nuntios, antequam proficisceretur Romam uersus, quod postea per se ipse, ut colligitur ex more successorum, in solemnitate coronationis  repeteret. Pari modo Romanis semel ad radices montis Marii, iterumque Leoninam ciuitatem ingredientes Romanorum reges aliud sacramentum prestitisse uetera monumenta testantur. Ex prestantissimo codice Albiniano primum Ottonis sacramentum suppetit, locusque ipse, ubi seruatur autographum: »Iuramentum nuntiorum Ottonis futuri imperatoris, quod est in Saxonia in monasterio, quod dicitur Liuncburg. Domno Ioanni pape XII rex Otto per nos promittit et iurat per Patrem, et Filium, et Spiritum sanctum, et per hoc lignum uiuifice crucis, et has reliquias sanctorum, quod si permittente Deo Romam uenerit, sanctam Rom. Ecclesiam, et eumdem dominum Ioannem papam rectorem ipsius exaltabit secundum suum posse, si uiuum eum inuenerit. Sin autem, cum qui erit [et nunquam uitam, aut membra, et ipsum honorem quem habet] sua uoluntate et suo consensu, aut suo consilio, aut sua exhortatione perdet neque ipse, neque aliquis successorum eius. Et in Roma nullum placitum, aut ordinationem  faciet de omnibus, que pape et Romanis pertinent [sine tuo consilio. Et quidquid in nostram potestatem de terra sancti Petri peruenerit, tibi reddam]. Cuicunque autem regnum Italicum permittet, iurare faciet illum, ut adiutor sit domino pape, et successoribus eius ad defendendam terram sancti Petri secundum suum posse. Sic adiuuet Deus eumdem dominum regem Octonem, et hec sancta Euangelia, et hec sacrosancta sanctuaria.« Semel et iterum suppleui ex Gratiano  que certo uidentur deesse in apographo, quod Rome nactus fuit Albinus, tum quia Baronius  aliique eruditi omnes, ne annalista quidem Italo excepto, illud solum noscentes, religioni habuerunt quidpiam de eo detrahere, tum 37 quia successores Ottonis, quod maius est, quidquid Albiniano deest, per suos legatos expresserunt.

XLI. Huc accedit Luitprandi, seu mauis eius continuatoris  synchroni testimonium omni exceptione maius  qui narrat quemadmodum Otto pontificiis nuntiis querentibus obsideri sancti Leonis oppidum in monte Feretrano, quod sancte sedis iuris erat, reposuit: »Omnem terram sancti Petri, que nostre potestati subiecta est, Ecclesie promisimus reddere; atque id rei est, quod ex hac munitione Berengarium cum omni familia pellere laboramus. Quo enim pacto terram hanc ei reddere possumus, si non prius eam ex uiolentorum manibus ereptam potestati nostre subdamus?« Quamobrem dubitari non potest quin Albinus in apographum inciderit minus accuratum. Cur autem istud a me preferatur alii ab eruditis omnibus accepto, causa est Gratiani licentia in ueteribus monumentis proferendis. Quamuis enim rei summam non attigerit, ea de uerbo ad uerbum exprimere, ut debuit, minus laborauit. Quid enimuero necesse erat legatos Ottonis delegata principis potestate exuere, ut ipse princeps loqui  eorum ore uideretur? Nullum ex eius successoribus reperire erit, qui huiusmodi exemplum sit secutus. Bono autem omine prodiit ex monasterio Luneburgensi sancti Michelis in Saxonia sacramentum Ottonis Saxonis, primi ex Germania imperatoris, quo editum a Gratiano ratum firmumque esse monstratur. Quamuis enim nulli eruditorum unquam in dubium uenerit, locupletius tamen testimonium iurisconsultis Germanicis afferendum erat, ut uera indoles imperii ad Germanos translati teneretur. Non igitur Romanum imperium a Carolo Magno acquisitum, deinde ab Ottone Magno denuo uindicatum, perpetuoque iure cum regno Germanico ita coniunctum, ut et nomen suum in istud transtulerit, ut constanter omnes docent; sed Italia a tyrannide illius regum uindicata, Romaneque ditionis ac precipue pontificis suscepta defensio et Carolo et Ottoni dignitatem, seu maiestatem imperatoriam peperere. Hoc tamen inter utrumque magnum regem discrimine, quod Carolus  de improuiso per manus pontificis coronatus, dictusque imperator fuit, Romanis tantum patronum seu defensorem acclamantibus, Otto autem ad tam sublime fastigium non peruenit, nisi premisso iuramento, de quo loquimur, pontifici; alioque Romanis, de quo mox breuiter dicam, fusiusque agam infra .

XLII. Est profecto quod mirer, Conringium minime intellexisse hanc indolem ex paucis Leonis III epistolis, quas semel et iterum publicans 38 Augusti tantum nominis sategit. Attamen Leo testatus erat  Carolo Augusto, uestram exspectamus defensionem, et consolationem . . . . uestra imperialis defensio ubique multipliciter resonat.« Et alibi  profitetur se cum suis sacerdotibus Deum orare, ut Carolum ad exaltationem et defensionem Ecclesie per longa annorum curricula conseruare et protegere lubeat. De propria autem dominatione agens  primum dolet a Francis hominibus uectigalia Exarchatus usurpari in singulis ciuitatibus:  Secundum quod solebat dux, qui a nobis erat constitutus . . . . Unde ipsi duces minime possunt suffragium nobis plenissime presentare. Et alibi  cum palatii Rauennatis reditus inuaderentur: Quesumus, inquit, uestram imperialem clementiam, ut sic de uestra a Deo accepta donatione, quam predicto Dei apostolo obtulistis, peragere iubeatis, quatenus in nulla minuatur parte; sed maxime per uestrum laboriosum certamen firma, atque stabilis, et inconcussa perennis temporibus persistere ualeat. Rursusque alibi  de iisdem ciuitatibus Exarchatus: Oblatio, ait, quam dulcissimus genitor uester dominus Pippinus rex beato Petro apostolo obtulit, et uos confirmastis. Hec uero amandant iurisconsultorum imaginationes, qui Octauiani aut saltem Constantini temporibus, Caroli et Ottonis etates equiparando, imperium ab utroque armis quesitum arbitrantur. Non regiones et prouincie Romanum imperium constituebant, sed rex quicunque a Romano pontifice imperiali  diademate redimitus, ditionibus suis pluribus paucioribusue, Italie regnum seu Langobardiam, Etruriam, et Spoletanum ducatum adiungebat, que cum terram sancti Petri, seu ditionem ecclesiasticam fere circumscribant, promptiorem pontifici, et sancte sedi defensionem pollicebantur.

XLIII. Quamobrem doctissimus abbas Godefridus  ne reges quidem Romanorum appellatos animaduertit Germanie reges, ante Italici regni possessionem: »Si hunc, inquit, exactius consideremus regis Romanorum titulum, nec ab Ottonianis imperatoribus unquam, nec etiam in temporibus sequioribus ante actualem Italici regni possessionem adhibitus.« Et inferius  ubi sermo est de Magno Ottone: »Obseruandum est, ait, nec reges nostros anteriores, Conradum scilicet et Henricum, nec Ottonem I ante susceptam Rome coronationem, et sic ante obtentum imperium, cum sceptro ullo in sigillis representari:«  multisque ad rem probandam allatis, diligentissimus hic monumentorum 39 ueterum scrutator  definire non dubitat in hunc modum: »Ex quibus omnibus firmiter concludendum est, Ottonem I ante susceptam Rome coronationem solo regis titulo in plurimis simpliciter, in nonnullis diplomatibus cum quibusdam additamentis, usum fuisse.« Eamdem rem compertam habuit annalista Italus diplomatum et chartarum auctoritate; quapropter in annalibus passim, precipue an. 1433, 1493, 1519, affirmat nulli regi Romanorum imperatoris nomen tributum inueniri ante susceptam Rome coronationem de manu pontificis. Hinc est, quod in ancipiti illa Germanie regum electione, Philippi scilicet atque Ottonis, Innocentius III  Germanos rem certam edocens: »Etsi, inquit, alibi coronam regni recipiat, ab apostolica tamen sede ultimam manus impositionem, et coronam imperii recipit imperator.« Pari modo Langobardis proponens exemplum  Lotharii II ducis Saxonie, et Conradi fratris Friderici ducis Sueuie, utriusque electi: »Romanus, ait, pontifex Lotharium coronauit, et imperium obtinuit coronatus.« Regibusque ipsis Germanie usque adeo persuasum erat hanc ueram esse indolem renouati per Leonem III imperii, ut non pauci, presertim e Sueuica stirpe, sancte sedis osores prauitatem suam dissimularint, quoad coronam assequerentur, et Henricus Iu ac Ludouicus Bauarus pseudopontifices creari curauerint, ut aiebam supra , a quibus imperiale diadema susciperent, quod est testimonium omnium locupletissimum.

XLIu. Neque coronatio tantum Germanos Carolingiorum similes fecit, uerum electio ipsa, ante constitutam certam eligendi formam consilio Romani pontificis post Fridericum II seculo tertiodecimo. Et sane, cum Otto III noui aliquid deliberare presumpserit super electione futuri imperatoris, conniuente Gregorio u, tum quia regie eiusdem  stirpis erat, tum quia Augusti opera ad summum fastigium ascenderat, Benedictus uIII, teste Glabro apud Baron. , sanctionem istam edidit, qua primeuam indolem imperii confirmauit: »Ne quisquam audacter imperii Romani sceptrum preproperus gestare princeps appetat, seu imperator dici, aut esse ualeat, nisi quem papa sedis Romane morum probitate delegerit aptum reip. eique commiserit insigne imperiale.« Que quidem Constitutio ab sancto imperatore Henrico roborata est preclaro sui exemplo, cum sequenti anno coronam imperii ab eodem Benedicto obtinuit. Rem narrat Ditmarus apud Leibnitium  conceptis his uerbis uni annaliste 40 Italo  minus perspicuis: »Cum dilecta suimet coniuge Cunegunda ad ecclesiam sancti Petri papa exspectante uenit, et antequam introduceretur, ab eodem interrogatus, si fidelis uellet Romane patronus esse et defensor Ecclesie, sibi autem suisque successoribus per omnia fidelis, deuota professione respondit.  Et tunc ab eodem inunctionem et coronam cum contectali sua suscepit.« Quem Ditmari locum recte Nat. Alexander  interpretatus: »Iurata prius, inquit, Romane Ecclesie ipsique Benedicto ac successoribus fidelitate ac defensione, ut Ditmarus initio libri septimi testatur.« Unus annalista Italus aut non sensit, aut sentire noluit, rem esse de promissione seu professione in ceremonialibus libris celebri, quam Carolingii quoque super gradibus basilice sancti Petri emittere consueuerunt. De qua licet opportunius agendum sit, cum tamen doctissimus Mabillonius et ipse interpretans allata uerba Ditmari  minus recte affirmet, Carolingios haud dissimili formula usos esse, professionum discrimen hic in antecessum proponam necesse est.

XLu. Formula professionis qua usi sunt Carolingii exstat in antiquo illo Ordine apud Mabillonium  et ap. Martene  paruo cum discrimine sic expressa: »Promissio imperatoris. In nomine Christi promitto, spondeo, atque polliceor ego N. imperator coram Deo, et beato Petro, me protectorem et defensorem esse huius sancte Romane Ecclesie in omnibus utilitatibus, in quantum diuino fultus fuero adiutorio, secundum scire meum et posse.« Eamdem aliquantulum uariam uen. Baronius  iampridem in sacros Annales retulerat iusiurandum appellans, quo Carolum et posteros usos esse contendit, ne hiscente quidem Pagio. Equidem uideo Leonem III  loquendi genere usum esse, quod Adrianum minime adhibuisse deprehendi: Qui uos, inquit, in suis utilitatibus defensores constituit, que a professione non multum abludunt. Preterea animaduerto promissionem imperatoris nuncupari, atque imperatorem professionem illam emittere, quod uni Carolo, qui de improuiso coronatus dictusque imperator fuit. conuenire potest. Quamobrem Baronii  opinionem amplector, promissionemque istam, seu iusiurandum Carolo Magno ascribo. Secus est de Caroli successoribus; hos enim haud nomen imperatoris usurpasse ante coronationem constat ex litteris Lotharii supra allatis  ad patrem suum Ludouicum Pium: benedictionem, honorem, et nomen suscepi imperialis officii, quibuscum uetera omnia monumenta concinunt, ut suo loco planum fiet. Hac tantum 41 in re cum Carolo illis conuenisse intelligo, quod professionem, seu iuramentum a sacramento Germanorum admodum diuersum emiserunt, ii saltem, qui ex Caroli progenie orti, uere posteri cum Baronio appellari possunt. Postremi enim reges seriei Carolingice uidentur et ipsi sacramentum fidelitatis prestitisse, tametsi documentorum inopia pro certo affirmari nequeat.

XLuI. Quod omni procul dubio affirmandum est, Germanie reges imperialia insignia non assequebantur nisi sacramento fidelitatis premisso, quod in Ordine, seu Ceremoniali ad annum 1046 spectante   sic fluit: »In nomine Domini nostri Iesu Christi. Ego rex N. Romm. et futurus imperator Romanorum promitto, spondeo, polliceor, atque per hec Euangelia iuro coram Deo, ac beato Petro apostolo, et beati Petri apostoli uicario domno N. pape fidelitatem, tuisque successoribus canonice intrantibus, meque a modo protectorem ac defensorem fore huius sancte Rom. Ecclesie, et uestre persone, uestrorumque successorum in omnibus utilitatibus, in quantum diuino fultus fuero adiutorio, secundum scire meum ac posse sine fraude ac malo ingenio. Sic me Deus adiuuet, et hec sancta Dei euangelia.« Num Otto Magnus ceterique Ottones duo, filius nempe et nepos, sacramentum huius simile ediderint, preter allatum Tibi Domino; an successor Ottonis III, sanctus Henricus omnium primus fidelitatem sit pollicitus, incompertum mihi esse fateor. Creditu tamen procliue est, sin uerbis iisdem, nam titulus regis Romanorum non conueniebat  Ottonibus, sententia eadem pollicitos esse fidelitatem. Cum enim de transferenda imperiali dignitate in potentissimum regem Ottonem a pontifice et Romanis primatibus deliberatum fuit, non temere tantum negotium pertractatum fuisse iam dixi ; magis autem ac magis confirmatur iuramento alio quod Romani exegerunt ab imperatore electo, antequam diadema imperiale suscepturus, ciuitatem Leoninam ingrederetur; nam neque Germanie regem ad iusiurandum faciliorem, nec Romanos ad id petendum audaciores reddere alia poterat quam translate huius dignitatis occasio, cum duodequadraginta iam annis duplici potestati morem gerere desueuerant. Preterquamquod idem Magnus Otto non solum a pontifice, sed etiam ab omnibus ciuitatis proceribus, se nunquam Berengario, atque Adelberto auxiliaturos, iusiurandum accepit, ut Luitprandus testatur: quare ut pontifex, ita et proceres a rege Ottone iuramentum exegisse ambigendum  non uidetur.

42 XLuII. Certe in antiquissimo illo Ordine anni 1046 exstat duplex id iuramentum Romanis prestitum ab Henrico III Germanie rege, et in actis coronationis Henrici u apud Baronium  legitur: »Duo iuramenta ex more fecit, unum iuxta ponticulum, alterum iuxta porticus portam populo fecit.« Que quidem consuetudo ad Henricum Iu non refertur, quia non fuit coronatus; multo minus ad Henricum III qui, cum Rome esset, duo illa iuramenta alibi prestitit. Consuetudo igitur, seu mos uetustior in actis laudatur. Ea uero unde melius repetatur, quam a translatione imperii ad Germanos, non uideo. Quamobrem, tametsi coniecturis indulgere non soleo, mihi tamen persuasissimum est rei certe originem ista certiorem inueniri non posse. Ceterum animaduerti debet, quod promissio, seu professio Carolingiorum, in area super gradibus basilice sancti Petri solebat fieri; at sacramentum  Germanorum per seculum XII fieri ceptum est in oratorio sancte Marie in Turri. Ibique repeti consueuit sacramentum per nuntios prestitum; talis enim locus prescribitur in ceremoniali libro ueteri, quo usus est Clemens u  tametsi idem pontifex permittit arbitrio electi imperatoris renouationem sacramenti per nuntios prestiti alterutro in loco, dummodo non omittatur. »Renouet etiam sacramentum per suos procuratores prestitum sue approbationis tempore coram nobis, secundum tenorem suprascriptum. Et si in aduentu suo in gradibus, ubi eidem tu et legatus obuiabitis, antefatus renouationem predictam facere preeligeret, contentamur.« Ex eodem uero Ceremoniali antiquo rem discimus, que preteriri omnino non debet. Aperta illa expressio fidelitatis, de qua satis dictum esse uidetur, desueuit post Henricum III, iuramenti tamen formula, a Carolingiorum promissione diuersa et in ordinem coronationis relata remanente;  adeoque Henricum u et Fridericum I iurasse inuenimus ex libro, nempe ex Ordine, seu Ceremoniali. Quod si in Ceremoniali libro, quem Clemens u Auenione Romam transmisit pro Henrici uII coronatione, iurandi uerbum desiderabatur, id factum puta, non quia iuramentum exsoleuerit, sed quia sacramentum, seu iuramentum per nuntios prestitum, ab imperatore electo renouandum erat. Quare in Ceremoniali etiam patricii iuramentum reperitur: cuius formule, ut fidelitatis sacramentum dici possit, nichil aliud deest quam uox ipsa fidelitatis expressa.

XLuIII. Quam rem luculenter comprobat Lotharii II sacramentum, in maximis Urbanarum rerum difficultatibus prestitum, nouo exemplo, 43 ante fores basilice Lateranensis. Celebre illud est apud Baronium , mihi autem lubet ex Albiniano codice idem proferre uno aut altero uerbulo uarians a schedis uat. unde illud exscripsit Baronius: »Hoc est iuramentum quod dominus rex Lotharius  tempore heresis filii Petri Leonis domino pape Innocentio prestitit ante fores basilice sancti Saluatoris que Constantiniana appellatur, in die qua coronatus est ab ipso Innoc. antequam coronam acciperet, domino Censio Fraiapañ [Bar. de Fraiapanis] iuramentum computante, et Octone nepote suo ac ceteris nobilibus Romanis ibi existentibus. Ego Lotharius rex promitto, et iuro tibi domino pape Innocentio, tuisque successoribus securitatem uite, et membri  et male captionis, et defendere papatum et honorem tuum, et regalia sancti Petri que habes manutenere, et que non habes, iuxta meum posse, recuperare.« Plenius profecto iuramentum prestitere Lotharii decessor Henricus u atque Fridericus I ex libro Ceremoniali, ut habent utriusque acta; nichilominus conferenti summam huius iuramenti, dum precipitanter fieri omnia compulit antipapa Anacletus ualidissimis armatorum cuneis uaticanum, Adrianam Molem, aliaque munimenta  occupans, planum erit, non modo a Carolingiorum promissione istud iuramentum discrepare, sed fidelitatis sacramentum uere esse.

XLIX. Dum audis Lotharium in Lateranensi basilica esse coronatum, ne putes quid detractum esse de instaurate imperatorie maiestatis indole. Henricus etiam uII ibidem coronari debuit anno 1312. Nam Sicilie rex Robertus, ut olim antipapa, uaticanum inuaserat, nec dure necessitati lex ulla prescribi potest. Quin etiam idem Henricus et Carolus Iu per legatos Clementis u et Innocentii uI diadema imperiale nouo prorsus exemplo susceperunt. Id uero magis magisque comprobat non alibi quam ante sacratissimum Petri corpus faciendam esse coronationem. Auenione siquidem uterque existens, suam maluit facultatem delegare, quam locum coronationis mutare. Petro enim fidelitatis iuramentum primo fiebat, deinde Romano pontifici eius successori, ut ex allatis formulis patet: cuius uidelicet Ecclesie,  proindeque Romani pontificis, ditionisque ecclesiastice defensio suscipiebatur. Eapropter cum Carolus u, qui omnium ultimus imperatorium diadema obtinuit, a Clemente uII Bononie coronatus fuit, quia periculum erat in mora, Germania tumultuante, ac Ferdinando fratre opem flagitante aduersus Turcas; sancti Petronii ecclesia in uaticanam conuersa fuit, Iouio teste 44  in cuius oculis omnia fiebant. »Erant omnia, inquit, ad imaginem uaticani templi constituta, et noue sacellis appellationes imposite, ut ea sigillatim ad ueterem consuetudinem ex pontificiis libris responderent.« Tam firma stabilisque erat indoles renouati Occidentalis imperii a sancto Leone III ante annos septingentos triginta! Quod autem est precipuum, confessionem beati Petri sub altare maius, ad uaticane imaginem, constitutam esse refert Blasius de Martinellis, ceremoniarum magister, qui totum ritum ea occasione seruatum posteritati mandauit. Quare Carolus  sacramentum Petro eiusque successori Clementi prestitit, quod Lotharius II, ut nuper uidimus, non fecit in ipsa Urbe, quia procul a confessione in Lateranensi basilica diadema imperiale suscepit. Tria siquidem necessaria erant ad imperatorem constituendum, iuxta renouationem a Leone III factam: 1o ut rex imperator designatus profiteretur se Romane Ecclesie ac pontificis defensorem futurum; 2o ut ante confessionem beati Petri inauguraretur; et 3o ut insignia imperalia de Romani pontificis manu susciperet. Que identidem addi oportuit his necessariis conditionibus, est planissime demonstratum, quatenus ad institutionem, seu instaurationem imperialis dignitatis pertinet. Plura siquidem dicenda erunt, cum de electione et coronatione disseretur.

L. Iamuero ad epistolas Leonis III ueniendum esset; at de primo ac tertio ex predictis capitibus nonnichil adiungi oportet, ut omne dubium amoueatur, quin utrumque nouam istam indolem imperii designet. Compertum est Euphemium Constantinopoleos  patriarcham omnium primum anno 491 ab Anastasio professionem fidei exegisse, antequam coronaretur imperator, ut docent auctores Greci ap. Baronium  que postea in ritum Byzantine coronationis relata est. Cui quidem professioni Occidentalem nichil simile continere patet, quia primum exigebatur a Grecis, qui ab orthodoxa fide alieni putabantur; deinde ab iisdem exigebatur, ne orthodoxe eidem fidei aduersarentur, dum contra Occidentales Augusti, catholici omnes, orthodoxam fidem aduersus eosdem Grecos tuebantur absque ulla edita promissione, uel sacramento, quod unice Romanam Ecclesiam ac pontificem spectabat. Et ut propius ad nostra tempora accedamus, sub ipsa initia persecutionis sanctarum imaginum, patriarcha sanctus Germanus antequam inauguraret Leonem, spondere illum iusserat, minime turbaturum Ecclesiam, Deumque fideiussorem ab imperatore oblatum acceperat. Cuius rei testis est ap. Baronium  idem  sanctus Germanus: »Reducebat autem ad memoriam eius patriarcha 45 sponsiones ipsius ante imperium factas, qualiter sibi Deum dederit uadem, in nullo commoturum Ecclesiam suis apostolicis et diuinitus traditis ritibus.« Ex quibus patet que Grecorum professio esset, quibusue ceremoniis inaugurarentur. Edmundus Martene  utrumque ritum et utramque professionem exhibet, que si conferantur, manifestum discrimen tenebitur. Quamobrem omni proculdubio affirmandum erit, primo isto capite nouam omnino indolem imperii designari. Perinde esse de altero capite late exposuimus in dissertatione, planiusque erit, cum de ritu coronationis sermo fiet. Pauca nunc asserenda de tertio capite.

LI. Duodetriginta imperatores usque ad Carolum u recensentur, ex quibus duo tantummodo, Henricus uII et Carolus Iu, de pontificiis manibus imperialia insignia non susceperunt. Id uero eruditi norunt,  esse factum, non uero ius. Exstant apud Raynaldum  littere Clementis u et Innocentii uI que utrumque luculenter exponunt. Ac primum de iure uterque ait: »Decernentes, sibi per nostras manus loco et tempore opportunis debere concedi unctionem, et ipsius imperii diadema, certum ad hoc ei terminum assignantes.« Deinde ordinem seu ritum coronationis inserunt, ab uno Romano pontifice peragende, locuples uidelicet testimonium, quod annis quingentis Augusti tres et uiginti »imperatores dicti sunt hi duntaxat, qui a Romanis pontificibus ad hoc oleo sancto perfusi sunt;« ut Ludouicus II Basilium edocebat . Postea que pretermittenda sunt diligenter prescribunt. Ac denique conceptis hisce uerbis ius suum astruunt: »Quia autem, ut ex predictis apparet, multe obseruantie, multaque solemnia, multeque reuerentie et honorificentie, Romano pontifici competentia, propter nostram absentiam  omittuntur, protestamur, et uolumus, et Apostolica auctoritate decernimus, nullum ex hoc iuris uel facti Romane Ecclesie, ac nobis nostrisque successoribus preiudicium generari; quin cum casus regis Romanorum in imperatorem coronandi occurreret, omnia exhibeantur, et fiant per coronandos Romanis pontificibus, sicut in forma, que in archiuio Ecclesie, et pontificali Ordinario continetur superius descripta, seriosius est expressum.« Eratque omnibus adeo persuasum, a solo Romano pontifice coronationem faciendam esse ut iidem isti duo reges Romanorum locum potius mutari posse quam personam sint arbitrati. Quandoquidem uterque considerans pontificem Auenione consistentem, curisque innumeris a longo 46 in Italiam itinere suscipiendo retardatum, contra predecessorum morem iuramentum per nuntios prestitum ipsi pontifici sic terminant: »Et cum Rome, uel alibi per uos in imperatorem  coronandus fuerit dominus noster rex predictus; dictum sacramentum, et aliud fieri consuetum ad requisitionem uestram tempore coronationis sue personaliter renouabit.«



EPILOGUS.

LII. Hec uero satis mihi esse uidentur ad demonstrandam opinionis Struuii, eorumque, qui illam sequuntur, leuitatem de renouati imperii translatione ad Germanos. Non me latet, Ottonem Magnum successoresque Ottones duos nimium sibi tribuisse, presertim euehendo ad Petri cathedram, quos amicitia aut cognatio sanguinis, causaue alia iisdem commendaret, quod senatrices et Tusculani comites antea fecerant. Id uero imperii conditioni haudquaquam nocuit, sed Rome inuidiam, audaciam, seditiones peperit, quas armis compescere opus fuit. Inde in utramque potestatem, pontificiam et imperatoriam, commotiones procerum, que quadraginta eorum imperii annos turbulentos, quandoque etiam funestos effecerunt.  Horret animus Rotfredi prefecti urbis, Cencii, Crescentii rebelliones, ac cedes referre, que apud Baronium et Pagium  indicantur. Regis quoque Henrici Iu, Augustorumque cognominum u et uI necnon Friderici utriusque tempora Romane Ecclesie infausta, dum assentatio, audacia, heresis grassabantur, memoria reputans, oppressionem potius Ecclesie, pontificum, sacrarumque omnium legum uideo quam defensionem. Ista autem renouati Occidentalis imperii conditionem non oblitterant, sed scriptoribus apostolice sedi infensis, aliisque parum cautis, ueritatis utrisque osoribus, obloquendi, errandique per deuia occasiones prebent opportunissimas. Hos uero sciscitarer: quodnam laudis genus sit Ecclesiam et pontifices ab Augg. deceptos, Augustosque eosdem periuros depinxisse? uenio ad epistolas Leonis III Auguste maiestatis instauratoris.





47 INCIPIUNT EPISTOLAE DE PAPA LEONE AD IMPERATOREM CAROLUM MISSAE.



EPISTOLA PRIMA. QUALITER QUIDAM EPISCOPUS EXSUL INuENTUS.



ARGUMENTUM.---Fortunato Gradensi archiepiscopo e sua sede pulso a Grecis et uenetis, atque in Francia exsulanti Carolus impetrat a pontifice Polanam ecclesiam tunc uacantem, quoad Gradus recuperetur. Hac occasione pontifex archiepiscopi mores parum laudabiles tam in Italia quam in Francia enuntiat Carolo, ab eoque salubriter admonendum optat.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [a 1Kb] .

Dum uestre imperiales syllabe de ciuitate in ciuitatem  ad nos peruenissent, que et a nobis suscepte ac relecte fuissent, repperimus in eis, quatenus a Gradensi insula, ubi Fortunatus archiepiscopus suam propriam sedem habere uidebatur, propter persecutionem Grecorum seu ueneticorum exsul esse dignoscitur [b 1Kb] ; et si congrue nobis apparuisset, pro causa necessitatis in Pola, ubi iamdudum Aemilianus quidam episcopus prefuit, que et diecesis predicti Fortunati archiepiscopi existit, illic suam sedem haberet; et qualiter uestra a Deo protecta 48 imperialis potentia sine consultu apostolatus nostri nequaquam eum aliubi collocare uoluit [c 1Kb] . Nos uero de hac re pertractantes prouidimus. Ut secundum qualiter uestre imperiali clementie complacuit, ut in Polana  ecclesia persisteret, ita maneat, sub eo prorsus tenore: ut si, Domino annuente et beato Petro apostolo protegente, per uestram in triumphis uictoriam, ipsa sua sedes illi restituta fuerit, secundum qualiter predicta Polana ecclesia integra cum omnia sibi pertinentia susceperit, sic iterum ea restituatur, et non de rebus eius aut pecunia ad suam debeat subtrahere sedem, sed neque cuiquam ex ipsis rebus seu pecuniis atque speciebus dare quoquo modo presumat, ut ipsa ecclesia semper irrefragabiliter cum suo antistite salua existere possit [a 1Kb] . Reseruatur siquidem in ipsis uestris imperialibus apicibus, quomodo in Aquis palatio nobiscum prouidistis de Aquileiensi ecclesia, uelut una que suam sedem haberet [b 2Kb] . Credat enim nobis uestra clementia, et quod  quidquid ibidem una uobiscum uel cum fratribus et cepiscopis nostris oratores uestri pertractauimus, omnia ad mercedem anime uestre seu filiorum uestrorum esse conspicitur. Omnipotens et misericors Deus per intercessionem sancte sue genitricis, suorumque apostolorum Petri et Pauli diu uos in hoc mundo conseruare dignetur, et per multorum annorum curricula celestia regna cum suis faciat adipisci. Piissimum domini imperium gratia superna custodiat, eique omnium gentium colla substernat.


49 EMBOLIM.

Et hoc uestre serenitati intimare curauimus de prefato Fortunato, ut sicut semper pro illius honore temporali laboratis, ita et de anima eius curam ponatis,  ut per uestrum pauorem, suum ministerium melius expleat. Quia non audiuimus de eo sicut decet de archiepiscopo, neque de partibus istis, neque de partibus Francie, ubi eum beneficiastis [c 1Kb] . Tamen gratias agimus Deo, quia omnia uobis incognita non  erunt. Interrogate quidem fideles uestros, et omnia uobis nota fient, eo quod illi, qui uobis eum collaudant, hoc per munera et calciaria [d 1Kb] faciunt. Quid nobis plus amabile est, quam uestra dulcissima anima? Et Deus cognitor est, quia post salutem anime uestre hec omnia uobis insinuamus, eo quod de tanto amore, quem erga uestram serenitatem gerimus, ideo silere non possumus. Potestis interrogare fratrem nostrum Hildibaldum [e 1Kb] archiepiscopum, et Ercanbaldum [f 1Kb] cancellarium. Fortassis exinde aliquid cognoueritis, quia cognouimus eos anime uestre fideles in omnibus.



50 EPISTOLA II. QUALITER MISSI IUSTITIAM FACTURI DAMNUM FECERUNT.



ARGUMENTUM.---Per suos missos Ioannem episcopum, et Basilium hegumenum, munusculum sancti Petri reliquiis insigne afferentes, queritur, predia aliaque ad palatium Rauennate spectantia, pridem ab Hermino iussu Caroli restituta, iterum inuadi. Oratque ut donationem a Pippino factam et ab eo confirmatam nulla ex parte patiatur imminui.

Domino piissimo et serenissimo, uictori ac triumphatori, Filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [g 1Kb] .

Ad hoc omnipotens et inuisibilis Deus noster uestram a Deo protectam imperialem potentiam sancte sue Ecclesie fecit esse custodem, ut ubique gubernatione laudabili ad augmentum glorie uestre  uigilantior existeret, et quos consilio exterius regitis, perire interius non permittatis, quatenus per fructum pie sollicitudinis uestre ad eterna que sanctis suis daturus est gaudia pertingere mereatis, atque ex bonorum uestrorum actibus dignam retributionem  multipliciter percipiatis. Misimus itaque presentes oratores nostros, Ioannem uidelicet reuerendissimum episcopum, et Basilium religiosum hegumenum, uisitationis causa, ad uestram imperialem clementiam, cum benedictione beati Petri apostoli fautoris uestri [a 1Kb] . Sed petimus serenitatem uestram, ne iniuriosum ducatis quod non aliquid dignum munificentie uestre uobis dirigere ualuimus. uerumtamen de beati Petri apostoli rebus, quamuis parue sunt que offeruntur, pro magna semper benedictione suscipiende sunt, quoniam et hic uobis ualebit maiora impendere, et apud omnipotentem Deum beneficia eterna presentare. Dum enim in hominibus post Deum et sanctos suos non nisi in uestram imperialem potentiam fiduciam habemus, 51 iustum prospeximus  ut et gaudium nostrum et angustias quas assidue patimur, uestris prius intimaremus auribus, ut oblationem quam uestri dulcissimi parentes et uos ipsi beato Petro apostolo obtulistis, accepta atque secura sit in conspectu eius, quatenus ab ipso clauigero regni celorum, qui uos in suis utilitatibus defensores [b 1Kb] constituit, dignam retributionem percipere mereamini, et uestra opinatissima imperialis munificentia in uniuerso fideli populo laudabiliter diffametur, et nos pro causa negligentie ante tribunal Dei cum ipso Domino et nutritio nostro beato Petro apostolo in iudicio minime prouocemur, pro eo quod oppressiones populi Dei uestre non nuntiauerimus clementie. Misit igitur pia serenitas uestra missos suos, ut iustitiam nobis facere debuissent,  sed magis damnum quam profectum nobis fecerunt. uerumtamen missos uestros [c 1Kb] qui ad nos uenerunt interrogare dignemini, et ipsi uiua uoce insinuare possunt ea, que in nostris hominibus audierunt uel uiderunt peracta. Sed et presens Ioannes episcopus missus noster per singula uestre potest innotescere imperiali potentie, quia omnia, quidquid per uestrum pium ac legale iudicium de causa uidelicet palatii Rauennatis recollectamus, unde et iussistis, ut nullus quilibet homo imposterum conquassare aut in iudicio promouere presumeret, tam de uulgaria quam etiam de mansis [d 2Kb] , quos per uestrum dispositum Herminus fidelis uester nobis reconsignauit, omnia cum casis, uineis seu laboribus atque peculiis abstulerunt, et nichil exinde nobis remansit.  Quamobrem quesumus uestram 52 imperialem clementiam, ut sic de uestra a Deo accepta donatione, quam predicto Dei apostolo obtulistis, peragere iubeatis, quatenus in nulla minuatur parte [e 1Kb] , sed maxime per uestrum laboriosum certamen firma atque stabilis et inconcussa perennis temporibus persistere ualeat, et nos, licet impares, tantum Deo miserante uicem [f 1Kb] eiusdem discipuli tenentes, securiter ac patienter Dei omnipotentis possimus exorare clementiam, ut uestrum robustissimum brachium fortiter contra inimicos sancte Dei Ecclesie extendat, et omnes barbaras nationes pede fortitudinis opprimatis. Piissimum Domini imperium gratia superna custodiat, eique omnium gentium colla substernat.



53 EPISTOLA III. DE ACCUSATORIBUS.



ARGUMENTUM.---Redeuntes missi apostolici binas litteras et capitulare afferunt ab imp. Carolo. Iis scilicet propenso se animo esse in sanctam sedem Carolus testabatur; dolebat in capitulari nullum ex imperialibus missis placere pontifici, ut ferebatur; tamque eos, qui supremum diem obierant quam superstites, uituperio non carere, quare neminem iam reperiri, qui legationem obire uelit Romam. Respondet Leo calumnias esse, nec faciles prebendas aures huiusmodi susurronibus; hos uero a Carolo uel a pontifice in iudicium uocandos; interim legatum mittendum a Carolo, qui spectet quid utilitatis attulerint sancte sedi, qui ea fini aduenientes pontifici displicuerant. Nullum predecessorum de Francia melius esse meritum quam  se, suauiter improperat; omnium ingratiis singulare adeo beneficium cessisse propalam dedignatur.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [a 1Kb] .

Remeantes ad nos fidelissimi missi nostri, quos ad uestram imperialem potentiam direximus, retulerunt nobis de uestra benignissima bonitate, quam erga beatum Petrum apostolum et eius uicarium geritis  ex intimo cordis amore. Inter ea obtulerunt nobis honorabiles uestras epistolas, et capitularem.

Quod uero capitularem, post relectionem duarum epistolarum reserantes, inter cetera gaudia que prefate epistole cordi nostro effuderunt, sic primum capitulum eiusdem capitularis cor nostrum releuauit, ut cum propheta dicere cepimus: Domine, saluum fac regem, et exaudi nos in die qua inuocauerimus te. Cumque per ordinem ad sextum coniungeremus capitulum, quantum gaudium et letitiam predicte epistole atque cetera capitula nobis ingesserunt, tantum merore et tristitia postmodum sumus repleti. Continebatur enim in ipso prefato sexto capitulo, quod missos inuenire 54 non ualeatis, qui nobis placent: de qua re ualde tristatur uestra serenitas;  et nullus de ipsis qui iam ad nos fuit directus per suam uoluntatem amplius missus erit [b 1Kb] , excepto quod obedientiam uestram uoluntarie unusquisque adimplere cupit; et non solum missi uestri timent uestram portare legationem ad nostram pusillitatem [c 2Kb] , uerum etiam alii iam non sunt ausi querere a uobis auxilium, quia nullus est qui uestram quesiuit clementiam, ut dicunt, qui postmodum ad plenam potuisset peruenire gratiam nostram [d 2Kb] , et quia plures directos habuistis missos fideles, ex quibus iam alii mortui 55 sunt, et ipsi blasphemati fuere, et de ipsis  qui uiuunt nullus iam sine blasphemio esse uidetur. Unde nobis, fili dulcissime, quid aliud agendum est, nisi preces pro his, qui talia uobis mentiti sunt, ad Dominum fundamus? Sicut scriptum est: Orate pro inimicis uestris. Credat enim uobis uestra serenitas, quia ea que ad anime uestre salutem cognouerimus nullo modo tacemus; et si ante tacuimus, nunc autem non cessamus, siue de bonis, siue de malis, uestre intimare potentie. Nam qui per mendacium et malas machinationes uult filium separare a matre, iudicium habebit cum ipso clauigero [a 2Kb] regni celorum beato Petro apostolo. Quia mihi in hoc mundo nichil pretiosius est, quam anime uestre salus. Sed quia omnia que de uestra prosperitate atque exaltatione in corde nostro gerimus per singula exarare non ualemus,  sic nobis omnipotens Deus retribuat, sicut de uestro honore et sospitate cupimus. uerumtamen cum multo amore multaque fide erga uos constringimur, tacere nullo modo possumus, ut uos ipsi pro anima uestra uigiletis, scientes quia ista misera et caduca uita in modicum exterminatur et finem habet, et omnes rationem reddituri sunt Domino de uaniloquiis. Igitur hominibus non citius credatis ante satisfactionem [b 1Kb] . Sed tamen si nos bene suscepimus et bene honorauimus pro uestro amore, Deus nobis retribuat bona, et uos satisfaciat, ut in causis beati Petri apostoli amplius et amplius decertatis; et si non uobis nuntiauerint quomodo eos honorifice suscepimus, quid aliud dicamus nisi ut Deus illis indulgeat [c 1Kb] ? uerumtamen si prope fuissemus, 56 adiuuante  Dei omnipotentis misericordia, uos habuissetis ueritatem et mendacium discernere; quia talem uobis a Deo datam esse sapientiam credimus, ut tale improperium  atque confusionem non habuissemus in faciem nostram. Recordari credimus uestram serenitatem, quia uicibus nobis misistis, quod neminem de nobis male loqui permitteretis, neque locum illi tribueretis [d 1Kb] . Sed quid igitur restat, nisi ut inter tantas accusationes, que de nobis et fidelibus nostris, qui aliquod profectum sancte nostre Ecclesie faciebant, uobis dicte sunt, cum lacrymis gratias agam Deo omnipotenti? Nam de illo amore, quem erga uos gerimus, nullus in hac uita nos separare potest, nisi sola mors, quandoque nobis obuenerit. Sed quid tantum fastidium facimus auribus uestris? Certissime in quantum nobis Deus largiri dignatus est, sic in nostro sensu cogitamus, quod nullus de antecessoribus nostris partibus istis cum tanto amore seruierit, quantum nos  seruiuimus. Sed nostrum seruitium, ut uidemus, nemini acceptum fuit [e 1Kb] . De autem accusatoribus missorum uestrorum, de quibus nobis emisistis, ut aut in nostram, aut in uestram presentiam ad discutiendum ueniant, si placet pietati uestre, missum uestrum dirigite absque illis, qui omnia liquidius inquirat, et uestre imperiali potentie fideliter nuntiet, quid aut quomodo istis in partibus egerint, qualem profectum exinde sancta Dei Ecclesia mater uestra habeat [f 2Kb] . uerumtamen omnia in uestro committamus sagacissimo arbitrio. His premissis, 57 omnipotens et misericors Deus, per intercessionem sancte sue genitricis semper uirginis Marie domine nostre, et beatorum principum apostolorum Petri ac Pauli, tale cordi uestro salubre consilium inspiret, ut oblatio,  quam dulcissimus genitor uester dominus Pippinus rex beato Petro apostolo obtulit, et uos confirmastis, ipse clauiger regni celestis ante conspectum Dei cum  ipsa donatione uobis presentetur, quatenus gaudia eterna percipere mereatis. Piissimum domini imperium gratia superna custodiat, eique omnium gentium colla substernat.



EPISTOLA Iu. DE BENEFICIIS ACCEPTIS.


ARGUMENTUM.---Binis Caroli litteris de itinere Pippini filii, regis Italie, respondet; primis ab Helmengaudo et Hunfrido comitibus imperatoris missis sibi redditis cum magnis donis, que Pippinum media Quadragesima adfuturum Rome testabantur, se eorum consilio per apostolicum legatum omnia disposuisse ad tanti imp. filium regem pro maiestate excipiendum; alteris per eiusdem Pippini missos allatis die 25 Martii, dilatum iter post Pascha ferentibus, se semper paratum esse ad  tantum hospitem suscipiendum; tertiis reconciliationis ergo regium iter institutum, calumniam esse; nullam sibi cum rege discordiam; unanimi consensu oras maritimas munire aduersus paganos, se nimirum ecclesiastice ditionis, illum regni Italici: utrique consilium et auxilia Caroli opus esse. De rebus Corsice ab eodem donate beato Petro, se cum Helmengaudo comite collocutum, quid agendum putaret.

Domino piissimo et serenissimo, uictori ac triumphatori, filio, amatori Dei et Domini nostri Iesu Christi, Carolo Augusto. Leo episcopus seruus seruorum Dei [a 3Kb] .

Magno munere 58 misericordie Dei totius mundi multiplicata sunt gaudia, cum pio et glorioso clementie  uestre studio erga sanctam Dei Ecclesiam nostramque pusillitatem geritis, largiflue tue munificentie susceptis pulcherrimis munusculis, relectisque scriptis serenitatis uestre, que in nostro corde melle condita sapuerunt, illico, ut decuit, gratiarum actiones tripudiantes gratulanter Deo retulimus. Quia non solum letitie uerba in ea reperimus, uerum etiam et nostre prosperitatis solertissimam curam agnouimus. Sed de tantis immensis beneficiis et muneribus, quibus iugiter nos ditatis, optamus ut ab ipso clauigero regni celorum, cuius uicem [b 1Kb] , Deo miserante, gerimus, dignam retributionem suscipiatis, cui tantum honorem assidue exhibetis. Scimus namque, et fideliter scimus, quia per omnia et in omnibus uobis pertinentibus nostrum  gaudium uos esse facturos, sed commutatio excelsi, que pia facta probat et benigna solita pietate repensat, ipsa pro nobis digna premia uestre pietati retribuat. Post uero munerum offertionem insinuauerunt nobis fidelissimi missi uestri Helmengaudus uidelicet, atque Hunfridus gloriosi comites, quod filius noster domnus Pippinus rex [c 1Kb] ad limina 59 Apostolorum per uestram largitatem media Quadragesima cupit uenire atque colloquium nobiscum habere. Unde in magnum gaudium cor nostrum releuatum est quod ipsi fidelissimi missi uestri uiua uoce uobis insinuare possunt, et continuo omnia cum ipsis disposuimus de predicti dulcissimi filii  nostri itinere, missumque statim nostrum direximus, qui omnem preparationem facere deberet [a 2Kb] , quatenus cum letitia ad limina apostolorum nostreque pusillitati coniungeret. Igitur post modicos, octauo scil. Kal. Apr., coniunxerunt ad nos missi prefati filii nostri domni Pippini regis, et obtulerunt nobis honorabilem epistolam uestram. Quam relegentes reperimus uestre prosperitatis salutem atque solertissimam curam quam erga tranquillitatem sancte Dei Ecclesie uestra serenitas semper gerit, atque de aduentu filii nostri domni Pippini, ut non antea esset uenturus, nisi post diem sanctum Pasche, apto uidelicet tempore. Credat enim nobis uestra clementia, quia quocunque tempore ad nos coniunxerit, cum tanto gaudio tantaque letitia eum suscipiemus,  quantum condecet filio tam magni defensoris sancte Dei Ecclesie [b 1Kb] : quia scimus, Domino opitulante, eo quod et nobis et illi profectum erit si nos coniunxerimus. Iterum postquam coniunxerunt ad nos ipsi predicti missi filii nostri domni Pippini regis, et dixerunt nobis quod in media quadragesima minime coniungere potest, porrexerunt nobis prefati missi uestri, uidelicet Helmgaudus et Hunfridus gloriosi comites, aliam epistolam 60 serenitatis uestre, ubi continebat ut ipsi fidelissimi missi uestri apud filium nostrum domnum Pippinum prius adirent et de uestro uerbo ei preciperent ut ubi ambobus placuisset nobis obuiam occurrisset [c 1Kb] ut quod uos omnimodo optatis, cum Dei adiutorio ueniat ad perfectionem, id est ut pax et concordia  inter nos firma et stabilis, Deo mediante, constituatur. In ueritate enim dicimus quia donauit nobis Dominus pacificum imperatorem, de quo Apostolus dicit: Quam speciosi pedes euangelizantium pacem, euangelizantium bona! Nam omnipotens Deus uestrum potest cor satisfacere; quia nullam discordiam nullamque iniquitatem circa eum habemus, sed sic eum diligimus et illius profectum cupimus, sicut de carissimo filio: sed qui zizania portant in conspectu uestro uel filii nostri domni Pippini regis, quod nos nec in corde habemus, omnipotens Deus, qui iustus iudex est, ante cuius conspectum omnia occulta patefiunt, ipse iudicet inter nos et ipsos [d 1Kb] . De uero Ecclesiis Dei ut suas habeant iustitias, atque littoraria nostra et uestra [e 1Kb] ab infestatione paganorum  et inimicorum nostrorum tuta reddantur atque defensa, nos, quantum Dominus uirtutem donauerit, cum ipso predicto filio nostro studium ponimus: sed uestrum consilium et uestrum solatium et nobis et illi necesse est. De autem insula Corsica [f 2Kb] , unde et in scriptis et per missos uestros nobis emisistis, in uestrum arbitrium et dispositum committimus, atque in ore posuimus Helmgaudi comitis, ut uestra donatio semper firma et stabilis 61 permaneat, et ab insidiis inimicorum tuta persistat, per intercessionem sancte Dei genitricis et beatorum principum apostolorum Petri ac Pauli, et uestrum fortissimum brachium, et Domino miserante, tempore apto, quantum plus celerius ualuerimus, per fidelem missum nostrum omni utilitate sancte Dei  Ecclesie uestre imperiali potentie liquidius innotescimus. Omnipotens igitur et omnium futurorum prescius Deus ipse uos faciat prosperis exaltari triumphis, et post longeuam uite etatem gaudia tribuat sempiterna. Piissimum domini imperium gratia superna custodiat, eique omnium gentium colla substernat.



EPISTOLA u. GRATIARUM ACTIONIS.


ARGUMENTUM.---Acceptis Caroli litteris, Helmengaudum comitem fideliter enarrasse agnoscit que ab se credita illi fuerant. Adiicit querelas aduersus missos qui ad iustitiam faciendam uenerant. Eardulfum Nordanhimbrorum regem solio deiectum apud Carolum degere incolumem letatur. De Cenulphi Merciorum regis et archiep. Eborac. discordiis  a Carolo uel ab se componendis, deque misso illuc legando alterutra ex aula cum litteris apostolicis archiepiscopum et socios accersendi causa consilium petit. In embolo ministerium credi episcopo cuidam improbat, et Rauennatis archiep. prauos mores Carolo defert.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [a 1Kb] .

Explere uerbis, clementissime fili, non ualeo quantum uestro opere uestraque uita delector. Magnas igitur omnipotenti Deo gratias reddimus, quia in ore cordis experimento dulcis fit sapor caritatis. Cum impleatur quod scriptum sit: Sicut aqua frigida sitienti, sic nuntius bonus de terra longinqua. Serenitatis  namque uestre suscepta plena consolationis epistola, continuo, ut decuit, gratiarum actiones omnipotenti 62 Deo retulimus, qui uestram imperialem potentiam pacis ecclesiastice fecit esse custodem. Ipsa namque fides uos seruat, quam erga sanctam Dei catholicam  et apostolicam Ecclesiam, fautricem et auxiliatricem in omnibus petitionibus uestris, atque in sacerdotali unitate seruatis. Cumque uos iugo pietatis cor uestrum humiliter nostre pusillanimitati subditis, celesti gratia agitur ut omnia que circa Deum ex uestra purissima uoluntate agere cupitis diuino adiutorio suffragati ad perfectionem secundum uestrum beneuolum desiderium deducitis, et uestrum brachium forte contra inimicos sancte Dei Ecclesie et uestros extenditis [b 2Kb] . Dilectionem igitur atque firmam caritatem, quam erga serenitatem uestram gerimus, est Deus in celis, scrutator corda et renes, qui scit qualem amorem et sollicitudinem de uestra diutissima prosperitate quotidie habemus [c 1Kb] . Quia post Deum et sanctos suos nullum consolatorem habemus,  nisi solam uestram a Deo protectam imperialem potentiam, unde semper exspectamus defensionem et consolationem [d 1Kb] . Relectis namque uestris imperialibus syllabis, reperimus in eis quatenus Helmengaudus comes uester nosterque fidelis omnia, quidquid a nobis audiuit, uobis per singula nuntiauit. Sed si omnia que quotidie patimur uobis insinuasset tam ipse quam etiam ceteri missi uestri qui istis partibus ueniunt, fastidium eos auribus uestris credimus facere. Nescimus enim si uestra fuit demandatio quod missi uestri qui uenerunt ad iustitiam faciendam [e 2Kb] , detulerunt secum homines 63 plures et per singulas ciuitates constituerunt, quia omnia, secundum quod solebat dux qui a nobis erat constitutus, per distractionem causarum tollerent [tollere], et  nobis more solito nunc [annue] tribuere ipsi eorum homines peregerunt, et multam collectionem fecerunt de ipso populo, unde ipsi duces minime possunt suffragium nobis plenissime presentare [f 2Kb] . Sed ualde nobis grauis esse uidetur, si uobis fastidium facimus:  confidimus enim in Dei misericordia quia in uestris temporibus sancta Dei Ecclesia tranquilla atque pacifica persistere habebit.

De autem omnibus bonis et prosperis que circa missum nostrum quem in partibus Britannie ad Anglorum gentem direximus, omnia pro amore beati Petri apostoli fautoris uestri operati estis, sicut solita est uestra clementia, magnas gratias uestre pietati exinde agimus, quia semper in solatio sancte Dei Ecclesie et adiutorio orthodoxe fidei decertatis. Sed sicut nobis per uestram honorabilem epistolam insinuastis, quod Eardulphus rex de regno suo eiectus fuisset, iam hoc per Saxones agnoueramus, unde maxime ipsum missum nostrum pro ipsa nequitia illic direximus. Magnum enim gaudium et  magna letitia in corde nostro ascendit pro eo quod uestra pietas misit missos suos et uiuum eum ad uos usque perduxistis. Et ualde de uita eius delector, quia et uester semper fidelis exstitit, et ad nos missos suos dirigebat. Pro qua re uestra imperialis defensio ubique multipliciter resonat [a 1Kb] .

64 De uero epistolis quibus uobis Eanbaldus archiepiscopus et Cenulfus rex atque Wado emiserunt, relegentes, reperimus eorum dolositatem quam inter se habent. Unde ualde contristamur. Quia iste Cenulfus [ipse predictus] rex nec suum archiepiscopum pacificum habet, nec istum Eanbaldum idem archiepiscopum. Nam et de eorum diuisione quotidie in [confessione] beati Petri apostoli, licet uelut immeriti,  preces fundimus, ut eos omnipotens Deus pacificet, et dicordiam quam inter se habent absoluat, et sicut cepit uestra serenitas in ipsam pacem nobiscum decertare, sic incessanter elaborare dignemini, quatenus uestra merces copiosa accrescat in celis. Misistis siquidem nobis, ut nos ratione [nostre] apostolice auctoritatis adhortatoriam epistolam sepefato Eanbaldo archiepiscopo per idoneum  missum nostrum mitteremus, ut ad hanc sanctam apostolicam sedem cum suis consentaneis uenire debuisset, aut in uestra presentia rationes deducendum [b 1Kb] . Nos uero statim ipsam epistolam dictauimus et uobis emisimus. Sed si placet serenitati uestre quod ipsam nostram epistolam per uestrum idoneum missum ipsi in partibus ad missum, quem itidem direximus, misissetis, ut una cum predicto misso nostro ipsum archiepiscopum adhortasset, quatenus aut hic in nostra presentia, aut ibidem in uestra una cum sociis suis coniunxisset, ualde nobis recte uisum fuisset; quia missum nostrum nondum suscepimus, et ipsi homines dolosi sunt, ut ne missos super missos suscipientes in dolositate eueniant. uerumtamen nos missum nostrum preparamus, donec secundum  uestrum placitum demandetis, et si placet imperiali potentie ut missum nostrum ibidem dirigamus, uos nobis per uestram insinuationem significare lubeamini, et nos statim ipsum missum nostrum dirigemus secundum uestram uoluntatem. Omnipotens enim et misericors Deus sua uos protectione 65 longa per tempora conseruare dignetur atque eterna gaudia cum sanctis omnibus faciat possidere. Piissimum domini imperium gratia superna custodiat eique omnium gentium colla substernat.


[c 1Kb] EMBOLIM.

Pro tanto amore tantaque dilectione atque fide quam erga uestram serenitatem gerimus, ea que agnoscere ualemus silere non possumus. Iesse uero  episcopus seruiens uester aliud seruitium uobis facere potest. Nam missaticum per patrias deportare non nobis uidetur quod idoneus sit, neque ad secretum consilium prouocandus. Sed rogamus uestram clementiam ut de hac re clementer considerare debeatis, quia nos omnes in uestro seruitio salui existere cupimus. De autem sacerdotalibus causis, unde nobis ad detrimentum uenire speramus, que nos non  sic possumus emendare, uobis insinuamus [a 1Kb] ut interrogetis Helmgaudum et Hunfridum fideles uestros, quando a nobis absoluti sunt, et in Rauenna coniunxerunt, et ab archiepiscopo ad prandium inuitati sunt, id est Dominico die ad Palmas: quales lectiones et quales admonitiones ante ipsam mensam recitans audierint, sicut decet in sancto Quadragesimali tempore, quando omnes de suis facinoribus Deum deprecantur, ut mereantur emendare. Sed et ea que ibidem audierunt nobis turpitudo est uobis in scriptis insinuare.



EPISTOLA uI. 66 INTERCESSIONES ET CAETERA.


ARGUMENTUM.---Subiratum Carolum quod ab Adulpho  diacono misso apostolico et ab alio misso Eboracensis archiepiscopi deceptum se crederet, eosdemque fraudulenta legatione in Ardulfum regem functos putaret , pontifex primum mulcet: deinde utrumque falso accusari nequitie comprobat litteris pluribus ex Anglia sibi traditis, quas transmittit. Imprudenter utrumque egisse seculi solertie inscium fatetur; idcirco uenia dignos putans ad Carolum remittit, Adulpho in Angliam iterum destinato, ut periclitanti illi Ecclesie opituletur.

Domino piissimo et serenissimo, uictori ac triumphatori, filio, amatori Dei et Domini nostri Iesu Christi, Carolo Augusto, Leo episcopus seruus seruorum Dei [b 1Kb] .

Omnes enim qui se nobis fideles asserunt, si uestre imperiali potentie sic fideles non exstiterint,  ita ut omnes pacem atque dilectionem quam, Deo miserante, erga sanctam Dei catholicam et apostolicam Romanam Ecclesiam matrem uestram et nos geritis, cognoscere ualeant, uacua est spes eorum et labor eorum sine fructu, et inutilia sunt opera illorum, exceptis his qui per ignorantiam in aliquod ut homo fefellerint. uerumtamen et ipsi corrigendi esse iudicamus. Misit siquidem nobis uestra serenitas, eo quod Adulphus diaconus, missus nostre apostolice sedis, cum a uobis more solito benigne ac honorifice susceptus esset, et usque ad portum maris deductus,  atque exinde ad nauigationem commode absolutus, et cum uerteretur, ad uos primum se uelle uenire profiteretur, noluit missum uestrum exspectare, qui eum usque ad uos deduceret, sed arrepto itinere quasi fugiens, eum [cum] uos illum per dies aliquot exspectaretis 67 ad uos uenturum sperantes, spem uestram delusit [c 1Kb] . Et quod missum Eanbaldi archiepiscopi, qui ipse litteras suas ad uos misit petens ut predictum legatum eius ad uos uenientem benigne susciperetis, et eum ad uos uenire permitteretis, sed neque ille secundum domini sui preceptum peragere studuit. Quamobrem credat nobis uestra serenitas, carissime ac dulcissime fili, quia per nullum iniquum quodlibet consilium hoc facere perpessi sunt, sed ignorationes seculi huius solertie hanc stolidam occursionem  perfecerunt. Nos uero apostolica suffulti auctoritate, secundum uestram uoluntatem uestre imperiali potentie eos dirigere non omittimus [d 1Kb] . Sed precamur clementiam uestram, ut pro amore beati Petri apostoli fautoris uestri, in cuius seruitio predictum Adulphum diaconum emisimus, imo etiam in ipsum quod nobis sub iureiurando pollicitus est, ut ad profectum sancte Dei Ecclesie et uestrum atque nostrum decertare debuisset, et pacem in ipsa insula seminare studuisset, iterum ipsis in partibus remittamus, nullam pro hoc sustineat tribulationem, ut cum Propheta dicere ualeat, Corripit me iustus in misericordia. Quis enim uestram a Deo datam sapientiam illudere ualebit, cum superna gratia? sicut uos procul dubio credimus ut habeatis. Sed quia homines  sumus et fallimur, petimus pietatem uestram ut hanc eorum noxam beato Petro apostolo concedere non dedignemini, ut ab ipso clauigero regni celestis premium mercedis suscipere mereatis. De autem quod nobis emisit uestra serenitas, fraudulentam eos habere legationem, quam uobis ostendere timuerunt, et quia propter hoc tam festinanter profecti sunt, ut Ardulphi regis iter Romam preuenire potuissent, omnes epistolas que de partibus illis nobis perlate sunt, pro uestra satisfactione uobis emisimus legendas  [a 1Kb] . Predictum uero missum Eanbaldi archiepiscopi, in quantum Deo auspice agnoscere ualuimus, in 68 omnibus Dei famulum eum comperimus. Unde obnixe quesumus uestram imperialem potentiam, ut pro eo quod ad fautorem uestrum beatum Petrum apostolum directus est, melius illi sit et non deterius, sicut modis omnibus esse credimus, quanquam ignoranter fefellit. Quia ualde pertimescimus, ne ipse populus acquisitionis sancte Romane Ecclesie, per quamlibet occasionem et certamen predecessoris mei domni Gregorii beatissimi pape, quod ipsis in partibus posuit, meis temporibus infructuosum existere uideatur, nec mihi in iudicio eueniat [b 2Kb] . Quid plura dicimus? Sicut per eorum stultitiam agnouimus in aliquo uestrum furorem, ita per infusionem sancti  Spiritus uelocius a uobis uestram sentiamus misericordiam. His premissis, omnipotens et misericors Deus sua uos a malis omnibus protectione custodiat, et quoniam uita uestra bonis omnibus ualde est necessaria, post longa adhuc tempora uos ad celestis patrie gaudia perducat. Piissimum domini imperium gratia superna custodiat, eique omnium gentium colla substernat. Predicte uero epistole que de Saxonie [c 1Kb] partibus nobis misse sunt magnopere precamur clementiam uestram, ut eas nobis remittere iubeatis, quia earum uerba pro pignore retinemus. Absolut. prid. Kal. Ianuar.



EPISTOLA uII. 69 QUAESTIONES SOLuENDAE.



ARGUMENTUM.---Redeuntibus ex Britannia missis Leonis et Caroli, qui Ardulfum Nordanymbrorum regem in suum regnum reduxerant, pirate occurrunt, Adolphum missum apostol. predantur, in Britanniam ducunt, ubi redimitur. Rem Carolus nuntiat pontifici, simulque tres proponit questiones. Pontifex maxime sollicitum se fatetur de misso suo: questiones Hieronymi auctoritate soluit.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [d 1Kb] .

Remeante ad nos, Domino annuente, Sabino religioso episcopo [e 2Kb] de partibus transmarinis, obtulit  nobis serenitatis uestre epistolam continentem de iniuncta sibi legatione, uel captu atque redemptione Adulphi diaconi missi nostri, de quo in magno merore manemus, quousque omnipotens Deus illum ad nos usque per uestrum deducet solatium.

Reperimus etiam in ipsa honorabili uestra epistola tres questiones subiunctas. Unam quidem de eo quod scriptum est in Euangelio secundum Mattheum, ubi dicitur de Domino nostro Iesu Christo: Et ueniens Nazareth habitauit ibi: ut adimpleretur quod dictum est per prophetas, quoniam Nazarenus uocabitur. Alterum de eo quod in principio Euangelii  secundum Marcum testimonium propheticum ita positum est: Initium Euangelii Iesu Christi Filii Dei, sicut scriptum est in Isaia propheta, Ecce mitto angelum meum, qui preparabit 70 uiam tuam ante te. Tertiam de epistola egregii doctoris Pauli apostoli priore ad Corinthios, ubi dicit: Si enim cognouissent, nunquam Dominum glorie crucifixissent; sed sicut scriptum est, Quod oculus non uidit, nec auris audiuit, nec in cor hominis descendit, que preparauit Deus diligentibus se [a 1Kb] .

Scribit enim beatus Hieronymus de questione prima, id est secundum Mattheum, quod hoc in Isaia scriptum habeatur, sed id magis iuxta sensum usum beatum fuisse euangelistam quam iuxta sermonis proprietatem. Scriptum namque est in commentario  ipsius euangeliste ab eo beato Hieronymo:

»Et ueniens habitauit in ciuitate que uocatur Nazareth, ut adimpleretur quod dictum est per prophetas, quoniam Nazarenus uocabitur. Si fixum de Scripturis posuisset exemplum, nunquam diceret quod dictum est per prophetas, sed simpliciter, quod dictum est per prophetam. Nunc autem per prophetas uocans, ostendit se non uerba de Scripturis sumpsisse, sed sensum. Nazareus enim sanctus interpretatur; sanctum autem Dominum futurum omnis Scriptura commemorat. Possumus et aliter dicere, quod etiam eisdem uerbis iuxta Hebraicam ueritatem in Isaia scriptum sit: Exiet uirga de radice Iesse, et Nazareus de radice eius conscendet.«

De testimonio uero beati Marci euangeliste, quod  in principio sui profert Euangelii, dicens: Initium Euangelii Iesu Christi Filii Dei, sicut scriptum est in Isaia propheta: Ecce mitto angelum meum ante faciem tuam, qui preparabit uiam tuam ante te. Et iterum: uox clamantis in deserto, parate uiam Domini, rectas facite semitas eius. Sciendum est, quod e duorum testimoniis prophetarum unum contexuit corpus, Malachie uidelicet et Isaie, quorum unius edixit, alterius uero tacuit nomen. Quod enim ait: Ecce mitto angelum meum, etc., de Malachia protulit. Quod uero adiecit: uox clamantis in deserto, etc., Isaie uaticinium est. Sicut in ipsius Malachie expositione beatus profert Hieronymus dicens: »Marcus euangelista duo testimonia Malachie et Isaie sub unius prophete sermone contexens, ita exorsus  est: Initium Euangelii Iesu Christi, sicut scriptum  est in Isaia propheta, Ecce mitto angelum meum ante te, qui parat uiam tuam. Hoc, licet uerbis aliis, in Malachia legimus. Quod autem sequitur: 71 uox clamantis in deserto, etc., ab Isaia propheta dicitur.« Item uero in commentario Matthei idem beatus dicit Hieronymus: »Cum enim testimonium de Isaia Malachiaque contextum sit, queritur quomodo uelut ab uno Isaia exemplum putemus assumptum: de quo ecclesiastici uiri plenissime responderunt.«

At uero testimonium beati Pauli apostoli, quod in Epistola ad Corinthios protulit, dicens: Quod oculus non uidit nec auris audiuit, etc., in Isaia propheta scriptum habetur aliis quidem uerbis, eodem tamen sensu. Sic namque scriptum est ibidem: A seculo  non audiuerunt neque auribus perceperunt, oculus non uidit, Deus, absque te, que preparasti exspectantibus te. Requirat [b 1Kb] prudentissima uestra imperialis potentia in capitulo centesimo septuagesimo, et ita inueniet. Quanquam beatus Ambrosius hunc sermonem in expositione eiusdem Epistole, iuxta scriptum Apostoli, in Apocalypsi Elie in apocryphis scriptum esse affirmat.

His premissis, omnipotens et misericors Deus sua uos protectione custodiat, atque per multorum curricula annorum uitam tribuat sempiternam. Piissimum domini imperium gratia superna custodiat, eique omnium gentium colla substernat.



EPISTOLA uIII. 72 DE OCCISIONE MAURORUM IN GRAECOS.



ARGUMENTUM.---Mauris minitantibus Siciliam inuadere Michelem imperatorem misisse classem cum patricio et spathariis; patricium auxilia obtinere non potuisse ab Anthimo duce Neapolis, que non negata ab Amalphitanis et Caietanis. Mauros latrocinatos in insulis Lampadusa, Pontia, Iscla. In sancte sedis ditione salua omnia esse: uix enim a Carolo nuntiatis Maurorum motibus, continuo cepisse fines atque oras maritimas milite custodiri, iugibusque in confessione ad Deum precibus Ecclesie presidium, longeuam Carolo uitam implorari.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi. Carolo Augusto, Leo episcopus seruus seruorum  Dei [c 1Kb] .

 Scimus igitur uestram a Deo protectam imperialem potentiam semper de integritate et exaltatione atque custodia matris sue sancte Ecclesie eiusque finibus solertissimam habere sollicitudinem, et ideo notum facimus serenitati uestre ea que nuper audiuimus et ex parte certi sumus [a 1Kb] . uestre siquidem a Deo date sapientie incognitum non est quod illa nefandissima Agarenorum gens partibus Sicilie anno presente uenire consiliauerat. Nunc autem, sicut audiuimus, in quibusdam Grecorum insulis coniunxerunt. Pro quibus uero misit Michel imperator patricium [b 2Kb] et spadarios cum stolo, ut contra eos Christo 73 adiuuante dimicare debuissent. Cumque ipse patricius in Siciliam coniunxisset, direxit missos suos per Beneuentum ad Anthimum [c 2Kb] Neapolitanum ducem,  ut cum toto ipso Neapolitano ducatu qui illi obedire uoluissent nauale auxilium ei prebere studuissent. Qui uero dux occasiones proponens in adiutorio eius ire contempsit. Caietani tamen et Amalphitani  aliquanta congregantes nauigia in auxilio eius abierunt. Postmodum uero, ut audiuimus, ingressi sunt ipsi nefandissimi Mauri, tredecim scilicet nauigia, in insulam que dicitur Lampadusa, partibus Sicilie constituta, et predauere eam. Cumque de predicto Grecorum stolo septem nauigia itidem explorando perrexissent, ut sc. ueritatem cognoscere potuissent, comprehendentes eos Deo odibiles Mauri. occiderunt illos: et dum exspectassent eos Greci qui miserunt illos ad explorandum, et minime essent reuersi, abierunt generaliter super eos, et, Christo miserante, totos illos iniquos Mauros occiderunt, ita ut nec unum ex eis uiuum reliquerint. Porro et hoc relatum est nobis: quadraginta naues de ipsis Mauris uenerunt in insulam que Pontias uocitatur, ubi  monachi residebant, et predauerunt eam. Postmodum uero egredientes ex ea ingressi sunt in insulam quamdam que dicitur Iscla maiore [d 9Kb] , non longe a Neapolitana urbe 74 milliaria [militaria] XXX; in qua familia  et peculia Neapolitanorum non parua inuenerunt: et fuerunt inibi a Xu usque ad XII Kal. Septembr. et nunquam ipsi Neapolitani super eos exierunt. Cumque totam insulam depredassent, implentes nauigia sua de hominibus et eius necessariis reuersi sunt post se. Caietani autem, qui post desolationem iam dicte insule ibidem fuerunt, dixerunt quod inuenissent homines occisos lacere [a 1Kb] et granum et scirpha que ipsi Mauri portare secum non potuerunt, sed et caballos Mauriscos, quos in suis ducebant nauigiis, occisos ibidem dimiserunt. Ecce quecunque [audire] potuimus de Grecorum partibus, serenitati uestre intimare curauimus. De nostris autem terminis insinuamus uestre tranquillissime imperiali potentie quia per intercessionem sancte  Dei genitricis semperque uirginis Marie domine nostre, et beatorum apostolorum Petri ac Pauli, et per uestram prudentissimam ordinationem, omnia salua et illesa existunt. A quo enim de illorum aduentu uestra nos exhortauit serenitas, semper postera et littoraria nostra [b 1Kb] 75 ordinata habuimus, et habemus custodias; nosque cum nostris sacerdotibus in ecclesia fautoris uestri beati Petri et Pauli [apostoli], Omnipotentis exorauimus clementiam ut suam sanctam Ecclesiam ab insidiis inimicorum custodire et defendere dignetur [c 1Kb] , uosque ad exaltationem et defensionem eius per longa annorum curricula conseruare et protegere lubeat, atque ad gaudia eterna per multa temporum spatia cum sanctis perducat  omnibus. Piissimum Domini imperium gratia  superna custodiat, eique omnium gentium colla substernat. Absoluta uII Id. Septembr.



EPISTOLA IX. 76 QUALITER SICILIENSES CUM SARACENIS PACTUM FECERUNT ET CAPTIuI REDDITI.


ARGUMENTUM.---Leoni traduntur littere a Gregorio patricio Sicilie ad Carolum Aug. absque inscriptione: resignande scilicet, legende, atque apposito sigillo in Franciam transmittende, aut ipse aut earum exemplum; nam erant responsum Carolinis, utrasque missus pontificius ultro citroque tulerat. Pontifex integras ad Carolum mittit, putatque minime inscriptas, Leone imp. suo inconsulto, ad se autem remitti orat cum lecte fuerint: eumdem missum nuntiasse quod patricius pepigerat inducias cum Saracenis in annos decem, captiuis  utrinque redditis; Michel Aug. monachum induerat, pleraque alia euenerant que singillatim enarrat.

Domino piissimo et serenissimo, uictori ac triumphatori, filio, amatori Dei et Domini nostri Iesu Christi, Carolo Augusto, Leo episcopus seruus seruorum Dei [d 1Kb] .

Tertio igitur Idus Nouembr. suscepimus epistolam Gregorii patricii Siciliensis: responsum scilicet serenitatis uestre epistole, quam illi per hominem nostrum emisimus. uobis siquidem, pro qua causa ignoramus, epistolam nomini uestro titulatam [e 2Kb] non emisit. Illam tamen, quam nobis direxit epistolam, de qua uobis exemplar, aut postquam eam legeremus a nostro sigillo uestre imperiali potentie dirigere  petiuit. 77 Nos pro uestra satisfactione neque eam  ad legendum aperuimus, neque quod in ea continetur cognouimus [a 2Kb] , nisi quod per illum missum nostrum nobis in uerbis direxit. Id est de illis Sarracenorum missis cum quibus pactum confirmauit ipse patricius in annos decem. Dicebat enim ad predictos missos Saracenorum: Quale nobiscum pactum facere uultis, cum ecce iam anni sunt octuaginta quinque quod pactum nobiscum fecistis et firmum non fuit? Imo et Constantinus patricius, qui ante me prefuit, in decem annos uobiscum pactum firma it, usque ad futuram octauam indictionem [b 1Kb] , sed neque ipsum pactum firmum tenuistis. Nunc autem quale uobiscum pactum faciamus, nobis incognitum est. Ad hec respondebant ipsi Saracenorum missi, dicentes: Pater istius Amiralmumin [c 1Kb] , qui nunc apud nos  regnare uidetur, defunctus est, et iste relictus est paruulus, et qui fuit seruus factus est liber, et qui liber fuit effectus est dominus; et nullum se regem habere putabant; sed ecce nunc postquam omnia que pater suus habuit sibi subiecit, uult firma stabilitate hoc quod paramus pactum seruare: de Spanis  [d 1Kb] uobiscum non spondemus, quia non sunt sub ditione regni nostri: 78 sed in quantum ualemus eos superare, sicut uos ita et nos contra illos in mare dimicare permittimus: et si soli nos non ualemus, nos a parte nostra et uos a uestra Christianorum finibus eos abiiciemus. Post hec uero conuenit illis, et confirmauere in scripto inter se pactum in annos decem: et dedit eis missum nomine Theopistum notarium, et reddidit illis quantos habuit comprehensos de ipsis Saracenis, ut illos Christianos, quos de suis partibus predauerant, reddidissent [e 2Kb] . Et postquam iam dictum pactum inter se firmauerunt, et missus ab ipso patricio absolutus est, inuenit in catena unum hominem sub nimia uelocitate ad patricium nuntiare festinans, quod septem nauigia  Maurorum predauerunt unum uicum in Regio, et due naues ex eis post eos ad littus exierunt uacue. Nam et hoc nuntiauit nobis ipse missus noster, quod audisset ab hominibus Saracenorum missis, quod isto Iunio mense transacte sexte indictionis uoluissent cum aliis centum nauibus ad Sardiniam [f 3Kb] peragrare,  et dum uenissent prope Sardiniam subito aperta 79 est maris uorago, et subglutiuit illa centum nauigia, et postmodum sic cum magno timore reuersi sunt ipsi Saraceni, qui hoc dicebant, in Africam, et nuntiauerunt ad familiam de illis qui submersi sunt. Cumque ipse missus noster talia audisset, interrogauit illum notarium qui eum custodiebat si ueritas esset que ab illis Saracenis audierat; et dixit ipse notarius quod ita esset, et ipse ore proprio legisset ad patricium illam epistolam quam ei unus Christianus amicus suus ab Africa direxerat [a 2Kb] , in qua de submersione de predictis centum nauigiis continebatur. Et hoc factum est mense Iunio, quando illud signum igneum tanquam lampadem [b 1Kb] in celo multi uiderunt. Ipsi uero missi Saracenorum in nauigiis  ueneticorum uenerunt, et sic ueniendo combusserunt igne nauigia que de Spania ueniebant. Ecce quod per hominem nostrum audiuimus serenitati uestre intimare curauimus; sed precamur serenitatem uestram ut postquam ipsa epistola Gregorii patricii relecta fuerit a uobis, nobis eam dirigere non dedignemini. Quare autem minime uobis epistolam ipse patricius misit, et in illam quam nobis direxit nomen uestrum non exarauit, cum a uobis perlecta fuerit statim uestra a Deo data sapientia cognoscere poterit, cur uobis epistolam ut decuit non emisit. Tamen si presumptio non nobis imputatur, quod  amando ea que de hac re sentimus serenitati uestre insinuamus, uidetur nobis, quia sine consultu Leonis imperatoris sui non 80 ausus est uobis adhuc epistolam suam dirigere [c 1Kb] . His premissis, omnipotens et misericors Deus sua uos protectione custodiat, atque per multorum temporum annos ad gaudium eternum perducat. Piissimum domini imperium gratia superna custodiat, eique omnium gentium colla substernat. Absoluta III Id. Nouembr. Dixit Gregorius patricius ad missum nostrum quod Michel imperator monachus effectus est cum uxore et filiis suis.



EPISTOLA X. DE INIQUO CONSILIO FACTO.


 ARGUMENTUM.---Nouo ancipitique accepto nuntio a Grecis hominibus de Michele a Bulgaris uicto, deque eius secessu in monasterium una cum suis; nec non de Leonis Armeni acclamatione et coronatione, nouam hanc scribit epistolam. Summa eius certa: at Grecorum narratiunculis aures nimirum faciles prebens, pugnantia et fabulosa nonnulla pontifex nuntiat tanquam certa.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus seruus seruorum Dei [d 1Kb] .

Postquam enim epistolam Gregorii patricii Siciliensis  simul cum nostra emisimus serenitati uestre, coniunxit ad nos unum nauigium nostrum cum aliquibus Grecis hominibus: ex quibus unus dixit nobis quod dum esset Leo, qui nunc effectus est imperator, contra Bulgaros ad pugnandum, Procopia uxor Michelis imperatoris habuisset quemdam amicum nomine Constantinum patricium, et exhortasse eum [eam] 81 ut sibi eum coniugio copulasset, promittens ei thesaurum absconditum multum, quod se abditum a patre suo habere dicebat, per quod populum erogare debuissent, quatinus imperatorem eum sibi elegissent. Tunc reductus [seductus] sermonibus eius, paruit iniquo illius consilio, et pacauit sibi multos dans largiflua dona: post hec uero intromiserunt eum in palatium imperiale, laudem  canentes ei. Ipse autem Constantinus fecit ad se accerseri [accersiri] Nicephorum patriarcham, et dixit se coronare [coronari] sicut mos est imperatorum [a 2Kb] . Ille igitur patriarcha, nolens coronare eum manibus propriis, interfectus est. Uxorem uero Leonis imperatoris exorbauit, et filium eius paruulum interemit. Hoc cum audisset Leo imperator ubi erat in finibus Bulgarorum ad pugnam, cepit afflictis sermonibus increpare patricios et optimates qui cum illo erant, dicens: Boni et Christianissimi uiri, cur talem iniquitatem in me facere uoluistis, quod elegistis me uobis imperatorem? et ecce nunc et uxorem meam et filium meum occiderunt et leuauerunt sibi alium imperatorem. Tunc omnes stupore magno repleti dixerunt ei: Benignissime  domine, nullam perturbationem ante faciamus, donec intra ciuitatem ingredi ualeamus. Et inito consilio deposuit imperialem uestem et induit militarem, et tollens secum quinque millia uiros armatos electos ad prelium, reuersus est ad murum ciuitatis  Constantinopolitane, et cepit cum eis foris muros uocibus magnis laudare ac dicere: Constantinum Magnum imperatorem multos annos. 82 Cumque nuntiatum fuisset quod multi milites fugissent a Leone, et uenissent ad eum laudantes illum, fecit eis aperiri portas ciuitatis, ut rogam eis dare debuisset. Illis autem ingredientibus, non pepercerunt neque uiris neque mulieribus, sed neque paruulis quos in uenire potuerunt. Et mortui sunt, ut fertur, XuI millia inter uiros et mulieres. Tunc ipse Leo imperator misertus est populo suo, et petiit cum Constantino bellum committere, ne pro duobus uiris tantorum Christianorum sanguis effunderetur. Post hanc uero petitionem ingressi sunt ambo in locum qui dicitur Ippodromio, et occisus est Constantinus  a Leone imperatore. In eadem hora interfecit Theodorum patricium et omnes qui in ipso consilio fuerunt: Procopiam autem uxorem Michelis imperatoris occidit, et membra eius abscidens distribuit per murum ciuitatis. Cumque sibi uindictam taliter perfecisset et ordinasset congrue ciuitatem, reuersus est ad exercitum suum in finibus Bulgarorum [b 1Kb] . Postmodum uero coniunxit ad nos unum hominem Gregorii patricii, qui dixit nobis quod neque patriarcham occiderunt, neque uxorem Leonis imperatoris exorbauerunt, sed neque filius eius interfectus est, nisi unam paruulam filiam suam fecit Procopia uxor Michelis imperatoris interficere. Hec uero de Grecis hominibus audientes serenitati uestre intimare curauimus [c 1Kb] . His premissis, omnipotens et  misericors Deus sua uos protectione custodiat, atque post multorum curricula annorum ad gaudia eterna perducat. Piissimum domini imperium gratia superna custodiat, eique omnium gentium colla substernat. Absoluta uII Kal. Decembr.



[PRIuILEGIUM LUDOuICI PII.]





83 DISSERTATIO DE DIPLOMATE LUDOuICI PII

 I. Inter uetera monumenta nullum frequentius in lucem prodiit Ludouiciano diplomate. Pre aliis Baronius ex optimis codicibus uaticanis, et nostra etate eminentiss. Antonellus, dum erat prefectus archiui Molis Adriane, ex apographo eiusdem archiui  accuratissime illud publicarunt. Instituti mei ratio exigit ut pretiosum adeo monumentum et ego in lucem edam; quare cum presto habeam ex cod. Albiniano uetustissimum exemplum haud multum abludens ab apographo molis Adriane, istud producam cum uariantibus lectionibus eiusdem apographi. Credo equidem utriusque simile a Cencio relatum esse in librum Censuum, nam Panuinius, cuius euo genuinus hic liber exstabat in bibliotheca uaticana, in catalogo priuilegiorum sancte sedis , ubi Ludouicianum recenset , sic loquitur: Extractum ex libro Censuum Romane Ecclesie fol. CX; deinde principium Diplomatis ponit: Priuilegium Ludouici imperatoris de regalibus confirmandis pape Paschali.  In nomine Domini Dei omnipotentis Patris, et Filii, et Spiritus sancti. Ego Ludouicus. Quod est ipsissimum codicis Albiniani, si dempseris Ludowici nomen cum duplici w expressum, que uox cum aliis in diplomate occurrentibus, noni seculi ingenium refert, cum monumentum dabatur: unde elicitur Albini maior diligentia in exscribendis antiquis chartis, ac Ludouicianum priuilegium sin ipso ex autographo, ex codice authentico archiui Lateranensis exceptum esse. Codicis auctor idem rei testis est, ut monebam in prefatione primi uoluminis . Nulli enimuero maior fides adhibenda est, quam Albino et Cencio, quorum uterque Lateranense archiuum excussit. Cum autem Cencii codex genuinus post Panuinii euum subreptum fuerit ex bibliotheca uatic., quod certo affirmo, nulli enim codici apud sanctam sedem existenti paginarum numerus a Panuinio citatus respondet, ex Albino, tum quia Cencio est antiquior, tum quia propria exarauit manu suum codicem,  illustre hoc monumentum exhibeo. Unum adiungo, quod historie castitas atque integritas requirit, Albinum presto habuisse diplomatis uetustum aliud exemplum, eiusque titulum priori subiecisse, qui est huiusmodi: Et pactum constitutionis imperatorum primi Ludouici, et primi Octonis, et primi 84 Henrici cum Romanis pontificibus. Priuilegio autem absoluto, sequitur in Cod. Ex alio priuilegio primi Octonis, et primi Henrici. Deinde recensetur priuilegium Ottonis, omissis iis que idem Otto ex Ludouiciano accepit, confirmauitque. Postremo loco ponitur: Ex priuilegio Henrici imperatoris; ex quo pari modo ea duntaxat afferuntur que ad Henrici donationem spectant, omissis ceteris.

II. Hinc, ni fallor, exscriptum fuit exemplum fere simile, quod in Cod. uat. 1984 Dominicus Georgius nactus, etatis uidelicet Gelasii et Callixti II, seu ineuntis seculi XII, in lucem edidit in noua editione Annalium Baronii , obiecitque Pagio et Muratorio, qui sectariis succenturiati sunt,  circa Diplomatis sinceritatem. Eodem et ego usus sum alibi  tanquam apographo aliis, que uiderim, uetustiori. Haud dum quippe e situ erutum Albinianum codicem licuerat expendere. Cum autem codex iste quantiuis pretii ad meas manus peruenit, diu multumque illum uersans, et mutila illa diplomata Ludouiciano subiecta attente perlegens, in utroque omissionem deprehendi alicuius momenti. Ubi enim Otto et Henricus in suo quisque diplomate dixerat: Necnon patrimonium Sicilie, si Deus illud nostris tradiderit manibus. Simili  modo, etc., in mutilo utroque legitur: necnon patrimonium Sicilie. Simili modo, etc. Huiusmodi uero omissione etatem trium diplomatum simul coniunctorum designari quis non uidet? cum scilicet Northmannis principibus iam mansuefactis, et anathemate absolutis, Nicolaus II iura demonstraturus sancte sedis in Apulia ceterisque prouinciis, eo se contulit, concilium ibi celebrauit, ac sacramentum fidelitatis ab iis principibus accepit anno 1059, ut est in libro Censuum, et clarius apud Baronium . Perinde factum a Nicolao III cum Rudolpho, cui tria eadem diplomata pariter mutila transmisit, suo loco uidendum erit. Neque enim putari debet, diplomata illa fortuito contracta esse, conditionemue illam, si Deus, etc., mutilatam a librario utrobique. Northmannis siquidem non amplius infensis apostolice sedi, ostendendum erat Siciliam iuris esse Romane Ecclesie, ut uere erat ob inuasionem patrimoniorum Calabritani et Siculi, quam uidimus  ab  Adriano equiparatam sacrarum imaginum persecutioni. Cum uero Ludouicus ante Saracenorum aduentum dederit suum Diploma, concessionemque insule a Carolo Magno suo genitore factam confirmarit  cum, inquam, Ludouicus diploma suum dederit ante Saracenicam inuasionem, non erat cur conditionem illam apponeret, quam in Ottonis et Henrici diplomatibus necessario apponi debuit, quia scilicet sancte sedis iura uindicanda erant Saracenorum eiectione.

III. Nicolai autem pontificis tempore ab annis biscentum triginta Sicilie insula sub Saracenorum iugo gemebat, Grecique illam recuperandi spem omnem deposuerant; Calabriam uero, Apuliam et Capuam,  que postea Sicilia cis Pharum appellari ceperunt, Northmanni armis acquisitas possidebant, quibus sanctus Leo IX ui easdem eripere, ut sancte sedi ius suum assereret, nequidquam periclitatus fuerat. Opportune igitur Northmannos diuino haud dubie consilio sancte sedi reconciliatos Nicolaus adiit, secumque allatis imperatorum diplomatibus, eos breuius atque efficacius Ecclesie Romane iura edocuit, quam si predictam summam fere triplicatam in pauperum et ecclesiarum fraudem demonstrasset, per quam iura eadem magis magisque confirmabantur. Rem cessisse ex uoto testantur iuramenta fidelitatis Roberti Wiscardi ducatum Apulie et Calabrie, necnon Sicilie e Saracenorum potestate eripiende, apostolica auctoritate consecuti; que exstant in Albiniano codice paulo post predicta diplomata, et apud Baronium ex libro Censuum . Capue quoque principatus post biennium Richardo concessi exstat in Albiniano cod. iuramentum Alexandro II prestitum: »Actum in aula  Lateranensis sacri palatii uI Nonas Octobr. fer. III, indict. Xu, anno uidelicet 1061. Cuius simile Gregorio uII ab eodem prestitum habet Baronius  ex regesto eius sancti pontificis ap. Labbeum  cum aliqua uar. lect. in fine. Ad quorum iuramentorum fidem spectat, quod Robertus Et nulli, ait, iurabo fidelitatem, nisi salua fidelitate sancte Rom. Ecclesie, que apud Baronium desiderantur quia scilicet in libro Censuum non inuenit; omnino autem restituenda, Northmanni enim Apuliam et Calabriam themata Grecorum esse non ignorabant,  adeoque Robertus illorum dominationem haud dum penitus deletam preseruat, salua tamen suprema sancte sedis. Pari modo Richardus: Regi uero Henrico, ait, cum a te admonitus fuero, uel a tuis successoribus, iurabo fidelitatem, salua tamen fidelitate sancte Romane Ecclesie. At de his opportunius, cum de Ottonis diplomate sermo erit. Nunc obseruandum uenit Northmannos principes nequaquam potuisse omnia ista noscere, absque eorum diplomatum inspectione. Quamobrem 86 non coniectando, sed firmiter ex consequentibus arguendo, affirmare nullus dubito Nicolaum II mutilationis diplomatum predicte auctorem esse, atque idcirco anno 1058 uel sequenti factam esse.

Iu. Absit uero ut uitio quis uertat pontifici factum istud, quasi eam conditionem subdole abstulerit. Utriusque enim diplomatis autographa hodieque in archiuo castri sancti Angeli diligentissime custodiuntur, in quibus conditio illa patet, nichilque obstat  donationi Sicilie a Carolo facte ante Saracenorum inuasionem, et ab Ottone et Henrico confirmate, ita tamen ut ex eorum faucibus ereptam sancte sedi restituerent. Neuter quippe Augustus eam recuperauerat, ac proinde ad puram putam Caroli donationem confugi oportebat a successoribus confirmatam, quod fecisse Nicolaum liquet. Olfecit fortasse aliquid annalista Italus ; sui enim oblitus  per hec tempora in lucem prodiisse autumat tria ista diplomata, cum additionibus iuxta Romanorum pontificum uota. Ego uero ex Ottoniano et Henriciano aliquid potius esse ademptum demonstraui quam additum. De Ludouiciano autem, cuius pretium non in antiquitate, sed in rebus contentis consistit, futurum confido ut planum  faciam quare laudati illi homines doctissimi legitimum Augusti eius fetum consensu unanimi declarauerint. Interim abs re non erit animaduertere, quod predictum priuilegium integrum Ludouici cum duobus ceteris inter prima monumenta seculi XI recensitum in codice inscribitur: Priuilegium Ludouici imp., etc.; e contrario alia duo integra inseruntur monumentis seculi XII atque inscribuntur: Exemplum priuilegii Octonis imp., etc. Exemplum priuilegii Henrici imp., etc. Itaque affirmari posse uidetur, Ludouicianum Nicolai II tempore ex autographo descriptum fuisse, perinde ac duo reliqua, tametsi seculo XII declinante, cum Albinus florebat, nullius autographum Rome esset. Quidquid causarum afferrem, cur ceteris huc illuc translatis contigerit ut ad nos usque peruenerint, at Ludouicianum nusquam inueniri potuerit, diuinatio esset; leuis tamen iactura est, apographis optime note existentibus apud Albinum, et in archiuo molis Adriane. Summa rei est patefacere  ingenium diplomatis, quod, cum a nemine omnium factum esse uideam, lubens ac uolens in me recipio.

87 u. Ac primo ipsum diploma se manifestat pactum confirmationis semel et iterum, semelque et iterum decretum confirmationis se appellans. Chronographus sancti uincentii ad uolturnum  in uita Iosue abbatis, qui conuentui Aquisgranensi intererat, ubi diploma istud datum fuit, pactum constitutionis et confirmationis illud nuncupat; que ipsamet uerba usurpat chronologus Cassinensis Leo Ostiensis, creditus ab erudito Fontaninio  inductor noue uocis constitutionis, quam diploma ipsum repellit. Mihi autem, ut dicam quod sentio, redundantia potius uidetur uerborum quam noua rei significatio. Aut enim simpliciter pactum iuxta illius eui consuetudinem, aut pactum constitutionis uocetur, semper erit instrumentum de compacto rogatum,  seu stipulatio, cuius ingenium uerbum confirmationis patefecit. In toto siquidem eo pacto ne ulnam quidem terre inuenire erit a Ludouico Ecclesie Romane concessam: quod neque Stephanus Iu, neque per suum legatum Paschalis I, petierant ab imperatore; sed uetera iura eius confirmari imperiali auctoritate optabant, ut predicto pacto confirmationis actum fuit. Quare Astronomus Ludouici Pii cetaneus et ex eius comitatu, qui eiusdem imperatoris uitam descripsit: »Legationis, inquit, baiulus fuit Theodorus nomenculator, qui negotio peracto et petitis impetratis, super confirmatione scilicet pacti et amicitie, more predecessorum suorum, reuersus est.« Quin etiam uolturnensis idem chronographus, ut testatur Mabillonius  asserit abbatem Iosue adeo acceptum fuisse Paschali pape, ut cum a Ludouico pactum confirmationis acciperet, inter Francie abbates pro parte sedis apostolice  adesse uoluerit: ubi, ut, uides constitutionis uocem, Fontaninio minus acceptam, silentio preterit. Ibidem uero chronographus gratis mihi testari uidetur se in libro Pontificali Ecclesie reperisse confirmationis pactum; illuc siquidem donationes uberrimis uerbis relatas inuenies; at confirmationes earumdem, nisi noua cum donatione coniunctas haud deprehendes: adeoque libri Pontificalis silentium pacti huius ingenio suffragatur. Albinus idem, seu potius Nicolaus II, et Cencius non alium titulum Ludouiciano prefigunt quam priuilegium Lud. imp. de regalibus confirmandis pape Paschali; dum contra Ottonis et Henrici priuilegiis titulum inscribant, de regalibus beato Petro concessis: nam nouam uterque donationem adiecit.

uI. Id si Pagius assecutus esset, nec male affirmasset , cum Ludouici diploma legitimum agnouit: »Ad alteram uero Tusciam, 88 qua potiti semper imperatores, pertinebant alia loca, que Ludouicus imperator eidem sedi  concessit in partibus Tuscie, ut anno 817 ostendemus.« Quod non sapit doctissimi ac uen. cardinalis censorem, sed uirum allucinatione maximum. Quid? quod lector ad predictum annum perueniens  non sine admiratione Pagium inuenit Molineo et Goldasto adherentem? »Donatio, inquit, que a Gratiano dicitur facta Ecclesie Romane a Ludouico Pio, non minus commentitia quam que Constantino Magno affingitur, ut iam aliqui uiri eruditi uiderunt.« Que sane opinio usque adeo arrisit annaliste Italo, ut non solum obuiis ulnis amplexus eamdem sit, sed chartarum solemnitates omnes forenses in uetustissimo hoc monumento requirens, earumdem defectu falsi illud arguat; tanto cum successu apud scriptores aliquos transmontanos eque catholice religioni ac sancte sedi maxime infensos, ut eorum aliquis, quasi de hoc diplomate conclamatum esset, sua scripta seu potius derisiones aduersus  apostolice sedis dominatum annaliste eidem dedicauerit, pluribusque in locis professus sit, se illi acceptum referre quidquid deruendo precipuo isti munimento pontificie dominationis in medium affert. Diploma ipsum, ueluti rem contemptui habendam, non ex apographo aliquo bone note, aut ex tam multis eius editionibus nulli eruditorum ignotis petitum, sed ex commentariis Urbanis uolaterrani fere omnibus ignotum  atque ex ingenio compositum, in calcem sui parui uoluminis reiecit. Titulum eiusdem proferam, magis ut liqueat quanto in pretio habeantur apud secte eius homines non sine litteris suffragia catholici scriptoris in temporalem Romane Ecclesie dominationem, quam ut confutandis tot fallaciis uelim insistere, quod esset oleum et operam perdere.

uII. »Christiani Guilielmi Francisci Walchii censura diplomatis, quod Ludouicus Pius imp. Aug. Paschali I pontifici Romano concessisse fertur.  Summo uiro Ludouico Antonio Muratorio inscripta, et celeberrimo Patauinorum historico Antonio Sandino opposita. Accedit diploma ipsum, notatis lectionibus diuersis. Lipsie, etc.« Quod si obiter scriptoris mentem lubet agnoscere, pauca hec ex dedicatione accipe: summis extollit laudibus Annales Italos, quod magno usui sint ad defendendum tuendumque »augustissimi nostre Germanie imperatoris ius in Italiam constanti octodecim seculorum usu confirmatum, repressa aduersariorum impudentia.« Et infra: »De diplomate Ludouiciano disquisitionem, quam Hermanni Conringii summi uiri inter gentis nostre historicos exemplo atque imitatione censure 89 titulo ornatam ac celeberrimo tuo nomini prisco more uides consecratam, tibi offero, eamque ut benignius accipias summopere rogo te atque obtestor.« Scriptori catholico immerito talem notam inuri asseueranter dico. Non enim is loquitur cum sectariis de Italia  omni, sed de Italia proprie dicta, seu de regno Italie, aut mauis Langobardia; licet potestatis supreme participes fieri Augustos per coronationem Romanam non assecutus, de eadem cum pontificie detrimento scripserit, qua de re in superiori dissertatione egimus. Ludouicianum uero diploma suppositum putans, quia pari modo ingenium eius non tenuit, scriptorem potius parum solertem se ostendit, quam fautorem sectariorum, ut censor existimat. Ceterum ne iuuentus incauta, a scriptore tanti nominis decepta, Ludouicianum diploma cum edicto seu donatione Constantini amandandum putet, de illius ingenio enucleatius disserere deliberaui, ueritati potius litaturus quam falsas aliorum opiniones oppugnaturus. Ordiar ab ipsis causis que pactum istud confirmationis pepererunt.

uIII. Annales Laureshamenses, Eginhardo perperam tributi, et Fuldenses apud Baron. et Pag. , referunt quemadmodum »Rome quidam primores in necem Leonis pape conspirantes interficiuntur.«  Fusius rem narrat Astronomus  ad annum predictum: »Hoc anno, inquit, cursum uertente, perlatum est imperatori quod Romanorum aliqui potentes contra Leonem apostolicum prauas inierint coniurationes. Quos detractos atque conuictos idem apostolicus supplicio addixerit capitali, lege Romanorum in id conspirante. Imperator autem audiens egre hec tulit, uelut a primo orbis sacerdote tam seuere animaduersa. Ideoque Bernhardum Italie regem illuc misit, ut ipse resciens quid uerum, quidue falsum de hac re rumor sparserit, per Geroldum sibi renuntiaret. Ipse autem Bernhardus rex Romam uenit, et que uisa sunt per missum supradictum renuntiauit. Sed mox subsecuti missi eiusdem apostolici Leonis Ioannes episc. Silue Candide, et Theodorus nomenclator, necnon Sergius dux, Leonem apostolicum criminibus obiectis purgauere.« Animaduerte quod Ludouicus, non imperator, ut eum uocat Astronomus, qui triginta fere post annos  scribens prepropere id honoris illi tribuit, sed rex, ut recte eum appellat Theganus, pro munere sibi commisso a patre curam gerens Rom. Ecclesie, sciscitatum mittit num pontifex ipse animaduertisset in reos, remque edoctus quieuit. Nam pontifices in huiusmodi causis se gerebant, ut liber Pontificalis  90 de Adriano refert: »Sanctissimus presul precibus iudicum uniuersique populi Romani iussit contradere antefatum Caluulum cubicularium et prenominatos Campanos prefecto Urbis, ut more homicidarum eos coram uniuerso populo examinaret. Deductique Elephanto in carcerem publicum, illic coram uniuerso populo examinati sunt. Sicque ipsi Campani, sicut prius, ita et in eadem examinatione confessi sunt. Caluulus uero, obdurans cor suum, uix confessus est ita omnia esse, qui tamen in eodem carcere crudeli morte amisit spiritum.« uerum post predictam coniurationem in sanctum pontificem, hic tentatur extremo morbo,  quo et decessit sequenti anno: quare Astronomus prosequitur: »Cum Leo apostolicus grauaretur, aduerso incommodo, predia omnia, que illi domocultas appellant, et nouiter ab eodem apostolico instituta erant, sed et ea que sibi contra ius querebantur direpta, nullo iudice exspectato, diripere, et sibi conati sunt restituere.« Quorum similia habent Annales Laureshamenses. Quid igitur mirum si Leonis successor Stephanus Iu, continuo post consecrationem profectus in Franciam, de pacto confirmationis iurium quorumcunque apostolice sedis egit cum pio principe a se imperiali diademate redimito?

IX. Mors enim uero paulo post reditum secuta impedimento fuit quin Stephanus ex archiuo Lateranensi eductis donationum omnium documentis, digestisque per ordinem, pactum seu diploma numeris omnibus absolutum conficeret, quod incipiens ab urbe Roma et eius ducatu, quinque et uiginti annis ante primam Francorum regum donationem sancte  sedi subiectis, singula iura etiam antiquiora complecteretur: preterea disciplinam electionis consecrationisque Romanorum pontificum contineret. Quod autem spatio bimestri dierumque aliquot non potuit Stephanus, successor eius Paschalis perfecit; atque adornata ad principem legatione, confirmari omnia obtinuit, ut laudati scriptores consensu affirmat, precipue Astronomus  ad annum 817. Theganus, qui in pii Augusti moribus describendis est totus, hac de re silet: de Stephano autem  affirmauerat: »Quandiu ibi erat beatissimus papa, quotidie colloquium habebant de utilitate sancte Dei Ecclesie.« Cumque Astronomus  ad an. 816 addat: »Dominus apostolicus, cunctis que poposcerat impetratis, Romam rediit,« nullum remanere dubium mihi uidetur quin Stephano cum Ludouico de pacto confirmationis conuenerit, quod postmodum Paschalis obtinuit. His fidem adiiciunt chronographi duo uolturnensis et Cassinensis. Quamuis 91 enim ab iis temporibus sint remoti; nam  uolturnensis ad annum peruenit 1071, Cassinensi licet recentior uideatur annaliste Italo; et Cassinensis ad 1115, cum Leo Marsicanus, episcopus Ostiensis, qui Chronicon scripsit, uiuere desiit: neminem tamen eruditorum fugit chronographos uetustis monumentis insistere, cum scribunt de rebus que ante sua tempora euenerunt. uolturnensis igitur ex actis uite Iosue abbatis, qui Aquisgranensi conuentui aderat, hec decerpsit: »Tunc quoque beatissimo sepe [pape] Paschali pactum constitutionis et confirmationis faciens, etiam proprie manus et trium filiorum suorum signaculo illud corroborans, per legatum S. R. E. Theodorum nomenculatorem predicto pape transmisit: in quo decem episcopos, octo abbates, comites quindecim, bibliothecarium, mansionarium et ostiarium subscribere fecit.« Leo autem Ostiensis uerbis paulo aliis  idem refert: »Hic Ludowicus pactum constitutionis et confirmationis fecit beato Petro apostolo eiusque uicario  domno Paschali, ad instar parentum suorum Pipini et Caroli, et proprie manus signaculo ac filiorum suorum illud corroborans, decem episcopos, et octo abbates, et comites quindecim, bibliothecarium, mansionarium et ostiarium unum in illo subscribere fecit, et per legatum S. R. E. Theodorum nomenculatorem domno Paschali pape transmisit.«

X. Chronici Cassinensis, seu Leonis Ostiensis testimonium alicui uidebitur superfluere; at secus est. Leoni siquidem prima huius diplomatis mentio temere tribuitur a Pagio : »Leo, inquit, Ostiensis seculi duodecimi initio demortuus primus fuit, qui eius meminerit: ideoque non multo antea excogitata fuerat.« Fiduciam hominis! Quid igitur Ducangius  chartam Caroli Magni, duo regalia precepta Caroli Magni et Ludouici filii; et ex chronico sancti uincentii de uulturno  hec uerba profert: »Proprie munus et trium filiorum suorum signaculo illud  corroborans?« Leo siquidem Ostiensis, »proprie,« inquit, »manus signaculo, ac filiorum suorum.« Itaque non Ostiensi tribuenda est prima mentio diplomatis, sed monasterii uolturnensis uetustis monumentis. Dum enim Cassinensi chronico scribendo dabat operam, et uolturnense monumentum et Ludouicianum diploma se ob oculos habuisse demonstrat. Nam illinc rei summam petit, uariantes autem lectiones ex diplomate ipsemet compingit: quare diplomatis uerba illa: »Tibi beato Petro principi apostolorum, et per te uicario tuo domno Paschali,« monumenti uolturnensis, quod 92 exscribit, dictioni aptans, »Beato,« inquit, »Petro apostolo eiusque uicario domno Paschali,« et continuo subdit, »parentes suos Pip. et Car. imitatus;« eo quod in diplomate distincte recensentur Pippini et Caroli donationes. Cetera per se patent. Fallitur autem Ostiensis dum ait Ludouicum imitatum esse parentes suos, eorum quippe uterque donationis finibus se tenuerat; preterea tam Pippinus, primus amplificator  ecclesiastice ditionis, prouincias et ciuitates donauit beato Petro et successoribus, quam Carolus paterne confirmator suam amplissimam donationem adiecit. Ludouicus e contrario longe lateque extra Francorum donationes excurrit, nichilque omnino largitur ciuitatum aut prouinciarum. Quamobrem simplex ea chronographi uolturnensis traditio de pacto confirmationis preferenda est Ostiensi, qui non, iuxta Pagii sententiam, primus diplomatis meminit, sed primus suis additionibus diploma disturbauit. Iam uero diploma ipsum expendi debet.

XI. De illius titulo iam diximus satis multa. Exordium autem, seu inuocatio Trinitatis, primo aspectu singularis, si attente consideretur, sue singularitatis causam palam facit. Et uero doctissimus Mabillonius  contra Propyleum Papebrochii affert inuocationes eui Carolingici: In nomine Dei et Saluatoris N. I. C., In nomine Domini I. C., In nomine Patris et Filii et Spiritus S. Quam rem Godefridus  animaduertens  notat uarium exstitisse notariorum stylum in iis formulis. Precipue autem  de inuocationibus uariis Henrici I. »Non uideo, inquit, quare reiicienda sit in diplomate Henriciano Ecclesie Rom. concesso, et ab em. Baron. ad annum 1014, n. 7 producto, formula inuocationis In nomine Dei omnipotentis Patris, et Filii, et Spiritus sancti, quam ut suspectam incusare uoluit D. Frider. Hahnius in Hist. imp., part. II, c. 6, § 10, p. 208, lit. a, cum tamen in pluribus, Italicis presertim, diplomatibus, stylo haud dubie notariorum Italicorum, eamdem reperiamus.« uiri eruditissimi obseruationi nemo, arbitror, repugnabit, quod attinet ad Augustorum diplomata, que Rome fieri consueuerunt, ne Carolo quidem magno excepto, quippe donationem suam in Urbe edidit. Sed de inuocatione Ludouiciani diplomatis, utcunque a Stephano Iu uel a Paschali digesti, in Francia tamen confirmati, secus iudicandum  esse uideretur, nisi apud Baronium  testamentum Caroli Magni, in Francia pariter factum, occurreret cum ista inuocatione: In nomine Dei omnipotentis Patris, et Filii, et Spiritus sancti. Que item inuenitur apud Labbeum  et precipue apud 93 Bollandum  qui sancti Caroli Magni uitam ex Eginhardi duobus Codd. mss. optime note, cum quinque aliis mss. melioribusque editionibus collatis profert, hoc tantum discrimine quod in omnibus legitur: In nomine Domini Dei omnip., etc., ut in Ludouiciano apographo Adriane molis, et in diplomatis Ottonis et Henrici cod. Albiniani iuxta eorum autographa. Unde inferri tuto potest priuilegia Carolingiorum omnia sancto Petro et successoribus concessa inuocationem istam presetulisse, quam et Otto et Henricus fuerunt imitati, stylo scilicet scriniariorum sancte sedis, quorum erat ex archiui monumentis ista conficere. Nullusque dubito quin Pippini  donatio si exstaret, inuocationem ipsissimam preseferret quam successores omnes amplexi fuerint.

XII. Sanctam illam rempublicam, Romam uidelicet eiusque ducatum, quam uidimus multo ante regum Francorum donationes iuris esse apostolice sedis, deditione scilicet populorum qui ab impiis Grecis defecerunt, loco principe Ludouicus confirmat. Ita enim cum imperatore conuenerat Stephano Iu, qui auctoritate imperatoria direptiones auertere simulque ditionis ecclesiastice loca omnia tam ualido munimento protegere optabat. Rem ipse imperator docet conceptis uerbis: »Sicut a predecessoribus uestris usque nunc in uestra potestate et ditione tenuistis et disposuistis.« Deinde ciuitates singulas numerando recenset tam Tuscie Romane quam Campanie; bipertito enim diuidebatur ducatus, ut neminem eruditorum preterit, in Cistiberinum et Transtiberinum. Quas ciuitates ante ullam donationem iuris esse apostolice sedis tam perspicue  uidimus in litteris Codicis Carolini, ut otiosum uideatur hic iterum id demonstrare. Satis superque erit modo memoria repetere quod Stephanus II Pippino, qui in Franciam redierat , significat, Langobardos donationem irritam reddidisse, »nec unius palmi terre spatium« sancte sedi tradidisse: quin etiam fecisse »scamaras atque depredationes seu deuastationes in ciuitatibus et locis beati Petri.« Rursusque ad nouam expeditionem suscipiendam illum urgens , dum Roma a Langobardis obsideretur: »Nullum, inquit, augmentum nobis factum est, potius autem post desolationem totius nostre prouincie,« etc. Quid enim uero desideratur clarius ad tenendum, ciuitatem Romanam eiusque ducatum ante donationem omnium primam iuris esse apostolice sedis? Indidem nichilominus suppetit testimonium locupletius: nam infra idem pontifex, »Ciuitatem, ait, Narniensem, quam beato Petro tua Christianitas concessit, abstulerunt, et aliquas ciuitates nostras 94 comprehenderunt.«  Narniam uidelicet ducatus Romani ciuitatem a ceteris secernit, ac Pippino ingenue refert acceptam, quia olim inuasam a Spoletano duce  primo in aduentu Pippini territus Aistulphus regiis missis restituerat 

XIII. At quia pontificie ditionis partem istam Pagius aliique contendunt regie munificentie debitam esse, adeoque Ludouici uerba a predecessoribus uestris attingere contra constantem omnium codd. fidem non uerentur, substituendo nostris, ita ut Pippinus et Carolus uideantur Romam eiusque ducatum diuo Petro et eius successoribus tradidisse, opere pretium erit non rationibus, quod feci in Cod. Carolini illustratione, sed propria eorum confessione contrarium ostendere. Carolum Martellum, quamuis tam multa de patriciatu eius inani contentione disputent, inter predecessores Ludouici non recensent: aiunt enim, anno 741 morte preuentum opitulari periclitanti  Ecclesie non potuisse. Quin etiam fatentur Romanos pontifices usque ad annum 753 in Grecos Augustos, utcunque impios, obsequium non deseruisse. Sequenti autem anno in prima expeditione Pippini, aiunt Narniam unam ex ducatus Romani ciuitatibus, Francorum metu restitutam esse. Itaque quemcunque imaginentur ducatus Romani, cuius caput Roma, fuisse dominum, ditio ista, eorumdem confessione, antequam donatio Pippiniana suum sortiretur effectum, suo principi subdebatur. Quis autem iste esset, Pippinus idem  Romanis testatus erat unico post suam donationem anno, quod Romani ipsi nos edocent in litteris, quas regiis reponunt: »Circa beatissimum, inquiunt, et coangelicum spiritalem patrem uestrum a Deo decretum dominum nostrum, Paulum summum pontificem.« Quamobrem predecessores uestri Ludouiciani diplomatis ante donationem per annos 25 fuerant Gregorius III, Zacarias, Stephanus II, et post donationem  Paulus I, Stephanus III et Adrianus. Namque iisdem fatentibus, quod negare non possunt, Pippiniana donatio exarchatus et Pentapolis finibus concludebatur, de Adriano eodem et successore Leone III ne hiscere quidem audent: tametsi alia uia principatum eludere aliquis eorum periclitetur, quod uberrime demonstraui in notis ad Codicem Carolinum. Quare igitur Gratiano adherere malint, qui primus posuit nostris, quam constanti codicum testimonio sueque ipsorum confessioni, non difficile captu est: nesciunt quid dicunt.

95 XIu. Ludouiciani diplomatis caput alterum Pippini donationem ipsam exhibet, non qualem Carisiaci factam esse diximus anno 754, et a Pippini duobus filiis Carolo et Carolomanno confirmatam, sed qualem Carolus Magnus Rome confirmauit anno 774. Prior scilicet in archiuo Ecclesie Lateranensis diligentissime custodiebatur, cum uiginti post annos seu 774 Carolus ueniens Romam »promissionem que in Francia in loco qui uocatur Carisiacus facta est,  sibi relegi fecisset, complacuerunt illi, et eius iudicibus omnia que ibidem erant adnexa,« ut est in libro Pontificali , quam utique »propria sua manu ipse Christianissimus Francorum rex eam corroborans, uniuersos episcopos, abbates, duces etiam et graphones in ea ascribi fecit. Quam prius super altare beati Petri, et postmodum intus in sancta eius confessione ponentes, tam ipse Francorum rex quam eius iudices, beato Petro et eius uicario sanctissimo Adriano pape, sacramento sese omnia conseruaturos que in eadem donatione continentur, promittentes, tradiderunt,« ut legebat suo euo Albinus, paruoque cum discrimine habent omnes codd. tum editi, tum mss. Donatio tam solemniter, tam sancte confirmata a Carolo quam Adrianus non semel, nec iniuria oblationem et holocaustum appellat in litteris, nequidquam alibi queritur, uno in Ludouiciano diplomate exstat integra. Diligentissimus ueterum monumentorum collector Franciscus  Blanchinus ex Cod. Farnesiano celeberrimo eam se optimo publico edidisse putat in lucem . Nam pretiosi illius codicis equus estimator, cum suo tempore Parmam translatus esset una cum Farnesiana bibliotheca, eo se contulit semel et iterum, specimenque characteris uncialis, etatem codicis Carolo Magno supparem designantis excipiens, quod Holstenius et Schelstratius neglexerant, dum codex erat Rome, locum illum totum descripsit quem attuli, ubi de Stephani II epistolis agebam, tanquam Pippiniane donationis monimentum.

Xu. At uirum doctissimum decepit libri Pontificalis enarratio. Quamuis enim ibidem referatur quemadmodum Pippinus, ratum habens quidquid Carisiaci suo diplomate concesserat diuo Petro et eius successoribus, nouo diplomate anterius illud roborauit, addito etiam Comaclo: tamen ciuitates ibi tantum recensentur quarum possessionem Fulradus  Pippini missus iniit clauesque Romam detulit. Quapropter decem ciuitates deesse compertum erit in libro Pontificali, que omnes in Ludouiciano diplomate reperiuntur, preter Narniam ducatus Romani ciuitatem, cuius quoque possessionem inierat Fulradus, tametsi postliminio 96 redeuntem ad sancte sedis ditionem ueterem a donatione secreuerat: quare Ludouicus recte inter ciuitates Romani ducatus eam recenset. Eadem uero Pippiana donatio integra tam exacte, tantaque cum distinctione recensetur in diplomate, ut mirum sit cur eruditi duo recentiores uel hinc a suspicando de sinceritate eius non sint absterriti. Enim uero quanquam solam Pippini donationem referat, tamen eamdem non soli Pippino ascribit, sed Carolum eiusdem participem facit. Etenim uiginti illis annis, qui donationem Pippinianam secuti, primum Caroli aduentum in urbem precessere, decem ee ciuitates, quarum possessio a Langobardis tradi noluit, sepe promisse, nunquam  reddite inueniuntur. At Carolus, Langobardorum rege Desiderio capto, eorumque regno subacto, integram sancte sedi donationem uindicauit. Rei testes sunt Cod. Car. epistole due , paucos post menses a Caroli recessu date, queis Adrianus regi nuntiat Leonis archiep. Rauennatis inuasionem Fauentie, Imole, Ferrarie, Bononie, necnon Adrie, seu Gabelli, in qua comitem constituerat dominicum sibi a Carolo commendatum in ecclesia sancti Petri; adeoque omnes ciuitates Aemilie a Romana Ecclesia possessas esse certo constat. De quatuor autem Pentapolensibus quin perinde esset, omne amouent dubium eedem littere, quippe quibus utramque Pentapolim ab Arimino usque Eugubium in fide apostolice sedis persistere significatur. Preterea territorium seu oppidum ualuense confugium fuisse quinque Caroli legatis in Beneuentana commotione, ex aliis litteris  liquet.

XuI. Aemiliam, inquies, inter ciuitates reliquas  nominari non uideo in Cod. Carolino, que continuo post Rauennam occurrit in diplomate. Eiusdem uero et in laudatis epistolis et alibi comperio mentionem fieri, uti prouincie. Quare arbitror chorographum Italie medii eui uehementer allucinatum esse, ubi prouinciam in ciuitatem conuertere primus omnium est ausus. Nec falleris: deceptus et ego olim cum aliis opinionem istam sum amplexus. Quidni autem? Exarchatum angustioribus terminari limitibus uidebam tempore Langobardorum quam Romanorum reipublice, Aemiliamque prouinciam bipertito diuisam usque ad Bononie territorium Italici regni partem facere, inde uero exarchatum incipere. Nihilo tamen minus Aemiliam absolute concedi apostolice sedi comperiebam in hoc diplomate, quod legitimum esse tot uiris doctissimis uisum erat: hisce in angustiis quid facerem? Singularis atque antea inaudita doctrina emergit chorographi, optimis, ut primo aspectu uidentur, rationibus prouincie nomen auferentis  Aemilie in 97 exarchatu, in eius sententiam iui pedibus. Postea uero ad iura sancte sedis uindicanda me serio uertens, neque ullas opiniones hominum admittens que cum certis annalium monumentis pugnarent, tenui chorographum istum annaliste Italo acceptissimum, ut in aliis multis, ita in detrahendo prouincie honorem Aemilie uehementer allucinatum esse. Non enim de sua conditione prouincia ista excidit, quod patet ex prouinciarum ecclesiasticarum diuisione, sed ciuili in administratione angustior esse cepit. Quandoquidem in exarchatu Aemilie nomen retinuit, in regno autem Italie preclarum istud regni nomen prouinciale illud absorbuit. Quin etiam ipso in exarchatu exorta Pentapolis duplex, Aemiliam coarctauit: adeoque tres in exarchatu prouincie esse ceperunt, Aemilia uidelicet, Pentapolis maritima, et Pentapolis mediter ranea.

XuII. Que ut uera sint, Fulradus possessionem  initurus ciuitatum Pentapoleos et Emilie, ut est in cod. Farnesiano, in exarchatum est progressus, »et ipsas clabes tam Rabennantium urbis quaque diuersarum cibitatum ipsius Rabennantium exarchatus« Romam detulit. Ciuitates ipse enumerantur in codice, nullo habito discrimine prouinciarum exarchatus. Adrianus autem nuntians Carolo archiepiscopi Leonis inuasionem  illum inuasisse ait »ciuitates Aemilie«, deinde Pentapolenses ad defectionem sollicitasse; hos autem constantes permansisse in sancte sedis obsequio, »quemadmodum exstiterunt sub nostro predecessore domno Stephano papa, cui sa. rec. genitor tuus simulque et preclara excellentia tua ipsum exarchatum sub iure beati Petri permanendum tradidit.« Pari modo in alia epistola  prouincias separatim recenset, perspicue docens Rauennates populosque in prouincia Aemilia existentes a Pentapolensibus distinctos esse: »Nullum ex Rauinianis uel Aemilia;« inde  Pentapolensium fidem commendat. Quamobrem me pudet chorographo adhibuisse fidem hac in re, restituensque Aemilie honorem pristinum, auctoritate diplomatis illum confirmo. Ludouicus igitur donationem Pippini aui sui, a genitore Carolo instauratam confirmans, ipsissimam illam recitat; uidelicet Rauennam caput et metropolim totius exarchatus: et Emiliam, unam ex prouinciis exarchatus, ciuitates singulas numerando recensens, ne cui prouinciam istam latius extendere in mentem ueniat. Deinde aliam subiicit, simul et Pentapolim  similemque in modum enumerat prouincie illius ciuitates, utrobique territoria, 98 oppida, finesque ad eas pertinentes subiungens: idque adeo perspicue ac distincte, ut iidem illi fines quos ecclesiastica ditio hodieque habet, quibusue a Mutinensi ducatu Aemilia diuiditur, describantur.

 XuIII. Hanc sane prouinciam scriptores magis celebres seculi sexti decimi contra omnium ueterum monumentorum fidem, iuxta Romane reip. tempora latissime extendunt. Iis uero tum quia ecclesiastice prouincie rationem habuere, tum quia illorum etas parum illustris id ferebat, uenia uidetur aliqua adhibenda. Secus est de nostri eui scriptoribus, quibus Codicem Carolinum et diploma Ludouicianum excidisse expediebat, quam, predictorum uestigiis insistendo, utriusque monumenti assertores fieri. De amplificatione exarchatus, seu de ciuitatibus, quas donationi Francorum regum adiiciunt, alibi dicendum erit. Hoc autem loco preteriri non debet ex iis una, quam donationi eidem eripiunt. Ea scilicet est Bobium, hodie Sassina, aliquanto magis australis Cesena, quam diploma omnium primam enumerat; Codex Carol.  Cesene proximam nominat; et Farnesianus codex inter Castellum sancti Marini et Urbinum recenset: antiqua Aemilie ciuitas, cuius episcopus quinto seculo exeunte intererat  conciliis Symmachi  et in libro censuum Albiniani codicis Bobiensis episcopatus cum tribus monasteriis inter Foroliuiensem et Populiensem locatus uisitur. Preterquam quod ex quinquaginta pagis Sassine subiectis quatuor Bobianum comitatum efficiunt, ut animaduertit Ughellus . Hanc uero nobilem, et antiquam ciuitatem Aemilie Pippiniane donationi eripientes, Bobium oppidum monasterio sancti Columbani celebre in Insubria substituunt, episcopali sede donatum a Benedicto uIII, sub initia seculi XI . Quam recte extra limites Aemilie latissime sumpte petatur ista ciuitas, lectoris iudicium esto. Equidem uideo impossibilia disputationis estu narrari: nam Fulradus Pippini missus, qui Bobii ut ceterarum ciuitatum, possessionem iniit, certe in longinquas adeo regiones non est profectus. Cumque habeam pro certo successores omnes diui Petri Adriani  uerbis  protestari: »Testem enim inuoco Deum, quia nullorum fines irrationabiliter appeto;« fidenter dico Bobium Insubrie nunquam fuisse iuris sancte sedis. De ciuitatibus aliis, quas exarchatui adiungunt, secus esse fateor: non quia Pippiniana uel Carolina in donatione continerentur, quod affirmare eque falsum est, ac Bobium ex Insubria in Flaminiam traducere, sancteque sedi nullo auctore uindicare; sed quia ex 99 alio capite ad apostolice sedis ditionem omnino pertinent, ut suo loco ostendam. Interim ut firmius constet de ecclesiastice ditionis finibus, pauca subdam ex Caroli diuisione regnorum inter Ludouicum, Pippinum et Carolum filios. Pippino enim dedit Italiam, que et Langobardia dicitur, inter fratres diuidendam, si forte iis premoreretur: licet alibi  eadem ad rem aliam allata fuerint.

XIX. »Ab ingressu Italie per Augustam ciuitatem accipiat Carolus Eboreiam, uercellas, Papiam et  inde per Padum fluuium termino currente usque ad fines Regensium, et ipsam Regium, et Ciuitatem Nouam, atque Mutinam usque ad terminos sancti Petri. Has ciuitates cum suburbanis, et territoriis suis, atque comitatibus, que ad ipsas pertinent, et quidquid inde Romam pergenti ad leuam respicit, de regno quod Pippinus habuit, una cum ducatu Spoletano, hanc portionem, sicut prediximus, accipiat Carolus. Quidquid autem a predictis ciuitatibus, uel comitatibus Romam eunti ad dexteram iacet de predicto regno, id est portionem que remansit de regione Transpadana una cum ducatu Tuscano, usque ad mare australe, et usque ad prouinciam, Ludewicus ad augmentum sui regni sortiatur.« uides cum territorio Mutinensi Italie regnum terminari, quia Bononiense territorium, ut hodie, Mutinensi erat finitimum. uides insuper diuisionem istam designatam per fines ab ingressu Italie usque Mutinam: indeque non modicam illam Italie seu Langobardie  partem, que ad leuam uenientis Romam protenditur, ubi nunc uenete reip. amplissima dominatio est, una cum ducatu Spoletano, qui, licet beato Petro et successoribus oblatus, ad ius supremum imperatoris pertinebat, ut infra planum fiet, augmentum fore regni Caroli. Partem uero alteram Ludouico destinatam nichil melius explanat, quam designatio alia per fines ecclesiastice dominationis, que diplomate Ottonis continetur; ipsique Carolo tribuitur tum in eodem diplomate, tum in libro Pontificali, estque huiusmodi: »A Lunis cum insula corsica, deinde in Suriano, deinde in monte Bardonis, deinde in Berceto, exinde in Parma, deinde in Regia, exinde in Mantua, atque in Monte Silicis, atque prouincia uenetiarum et Istria;« De qua iterum sermo erit in notis ad Ottonianum diploma. Interea Transpadanam Ludouici portionem Italici regni assequere; modo designatos fines non intelligas menia ipsa urbium nominatarum, sed cuiusque territorii extremum: preterea Tuscie ducatum accipias, perinde  ac Spoletanum, supremi iuris imperatoris, tametsi apostolice sedi oblatus esset; quare 100 et in huius ditione includitur, et Ludouici portioni adiungitur. Hactenus de donatione integra Pippini a Carolo Magno eius filio confirmata Rome, ante sacratissimum corpus principis apostolorum, anno 774. ueniendum modo est ad Caroli eiusdem donationes.

XX. Princeps hic magnus pietate in Deum, necnon obsequio, amore ac liberalitate in Petrum, quater omnino, ut in Cod. Carolino est dictum, Romam uenit, annis uidelicet 774, 781, 787 et 800. In primo aduentu, preter instaurationem predictam paterne donationis ante illius apostoli beatissimos cineres, Tusciam Langobardicam, seu potius eius partem, nam tota olim Langobardica dicebatur, quamuis a recentioribus Regalis nomen sit inductum, largitus est : in altero territorium Sabinense integrum : in tertio  sex ciuitates ducatus Beneuentani . Quid in quarto tradiderit ob ueniam peccatorum et pro mercede anime, ut semper tam ipse quam pater eius fecerant , in Cod. Car. non habetur, quippe nouem ante annis collecto; sed Corsicam, Sardiniam et Siciliam donasse uidetur, tum quia Corsice mentio occurrit in litteris Leonis III ad Carolum imperatorem, tum quia Eginhardus fidem facit, Carolum non recessisse ab Urbe indonata sancta sede, tum denique quia Codex Carolinus, donationum testis omni exceptione maior, altissimo hasce insulas silentio preterit. Quamobrem ante annum 791 est certo certius, earum nullam sancte sedi donatam esse. Quidni igitur anno octingentesimo, cum per imperiale diadema supreme pontificie potestatis consors a sancto Leone tertio factus fuerat? Id tamen nullo ueteri monumento confirmari fateor, preterquam Ludouiciano diplomate; ita ut diu adheserim Balutio, Mabillonio ac  Leblanco interpolatum alicubi priuilegium seu diploma istud putantibus. Cum uero accuratius illud expendens, Sardinie duntaxat et Sicilie donationem in incerto uersari cognouerim, istorum opinionem continuo posthabendam deliberaui Baronii ceterorumque doctissimorum hominum sententie, quam Grotius, Hottomannus et Basnagius amplexi sunt. Et sane iura sancte sedis in Siciliam minus dubia erant, ut late diximus in precedenti dissertatione; Otto Magnus inter iura cetera istud uindicat sancte sedi, ut uidebimus in sequenti; et sanctus Henricus non modo imitatur Ottonem, sed Ludouici diploma ratum habet, nequidquam se torquentibus qui falsas opiniones suas ruere moleste ferunt. At de insulis istis nichil temere affirmandum est. Quamobrem earum donationem minime dubiam esse, tempus autem donationis incertum affirmo.

101 XXI. De ceteris Caroli Magni donationibus, ne actum agere uidear, nichil adiungendum reor iis  que uberrime sunt allata in commentatione preuia ad Adriani epistolas. Illud nichilominus preterire non debeo quod Sabinense patrimonium seu territorium in Ludouiciano diplomate idcirco ponitur continuo post Pippinianam donationem, quia regionum situs ratio haberi maluit quam temporis. Ceterum primum omnium Tuscie Langobardice ciuitates, una cum ducatibus Tuscie et Spoleti, a Carolo donatas esse fidem faciunt epistole Codicis Carolini date omnes ante annum 781, in quibus et ciuitatum, et ducatuum aperta mentio est. Altera donatio, territorii uidelicet Sabinensis, naquaquam facta fuit ante annum 781, cum Carolomannus Rome baptizatus appellatusque ab Adriano faustissimo Pippini nomine, compatris cognomentum parentibus acquisiuit. Id singulare in hoc diplomate percipitur quod Itherius et Maginarius abbates controuersiam omnem inter sanctam sedem et Reatinos sustulerunt constitutis finibus hos inter et Sabinense territorium post annum 784: hoc enim anno Maginarius  successit Fulrado abbati Dionysiano, per mensem Iulium. Que res inueniri non poterat in epist. Cod. Car. , utpote omnibus datis antequam Maginarius abbas fieret: Ildegarde enim superstite omnes date fuerunt, que anno 783 diem supremum obiit. Tertia autem donatio sex ciuitatum Campanie postremo loco recte constituitur: ad annum quippe pertinet 787, cum Carolus Beneuentanis ad officium reuocatis, secumque abducto Grimoaldo cum aliis duodecim obsidibus, Arichim Grimoaldi patrem Beneuentanorum ducem, regionemque illam omnem sue subiecit potestati.

XXII. Absoluta auite paterneque donationis recensione, una cum utraque confirmat patrimonia iuris quidem sancte sedis, at non utique ab eadem possessis. Beneuentanum loco principe numerat, quod Adrianus  Carolo testabatur, »diuersos imperatores, patricios etiam  et alios Deum timentes, pro eorum anime mercede et uenia delictorum, in partibus Tuscie, Spoleto seu Beneuento« largitos esse apostolice sedi. Et aliquot ante annos Stephanus III multa laude prosecutus erat Itherium, Bertrade et Caroli legatum, quod »illico in partes Beneuentani profectus est ducatus, pro recolligendo illis in partibus patrimonio . Sequitur Calabritanum, cui non adiungit Siculum, quia totam insulam paulo supra in donatione Caroli confirmauerat. De hoc patrimonio satis multis que dicta sunt, adiungi omnino debet, Stephanum II usque ab anno 756, 102 dum Pippino agebat gratias , de exarchatus possessione inita per Fulradum, serio egisse cum eodem rege: »inspiratus, inquit, a Deo, et eius principe apostolorum beato Petro, ita disponere iubeas de parte Grecorum, ut fides sancta catholica et apostolica per te integra et inconcussa per te maneat in eternum, et sancta Dei Ecclesia, sicut  ab aliis et ab eorum pestifera malitia liberetur et secura reddatur, atque omnia proprietatis sue percipiat; unde pro anime uestre salute indefessa luminariorum concinnatio Dei Ecclesiis permaneat, et esuries pauperum egenorum uel peregrinorum resecetur.« Tertio loco Neapolitanum patrimonium confirmatur, quod eque ac Calabritanum iniuste detinebatur a Grecis, quemadmodum Beneuentanum a Beneuentanis, qui Grecis quam sancte sedi amiciores erant tunc temporis. Longum esset patrimonii huius historiam persequi, quam repetere potes ex Cod. Carolino . Id satis modo erit innuere quod Adrianus Tarracinam pontificiis militibus subegit, quam retinebat loco eius patrimonii. Caieta quoque eadem de causa expugnata, sexque ciuitatibus Campanie postmodum donatis a Carolo, ditio sancte sedis ea in parte dilatata, unius Neapolitani patrimonii causa, quanti illud esset, ostendunt. Huc tamen non spectat magnorum trium patrimoniorum  historia. Sed Sicilie donationem quandocunque factam a Carolo, et a Ludouico confirmatam probabiliorem efficiunt. Precipue uero annaliste Itali animaduersionem inopportunam, ne audacie plenam dicam, declarant.

XXIII. Antiquus hic pontificie dominationis emulus  prodiisse ait per seculum XI diploma istud cum additionibus, ubi agitur de Beneuento, Calabria, Sicilia aliisque regionibus, pro rebus que tum temporis maxime sancte sedis intererant, non pro earumdem statu precedentibus seculis. Id uero persuadebit ignaro uulgo, et Walchio, secteque eius hominibus , annalistam Italum esse »antiquitatis rerumque gestarum thesaurum, ac precipuum nostri eui ornamentum:« at uiris uera eruditione prestantibus ac pontificie historie gnaris, leges omnes historico prescripte repente uiolari uidebuntur. Nonne enim falsitas, audacia, simultas inde emicant? Codicis Carolini monumenta certa annalistam mentiri fidem faciunt:  Nicolaus II, suorum predecessorum uestigiis insistens, iniuriam sibi temere illatam repellit: annales ipsi huiusmodi rebus in pontificiam dominationem identidem respersi simultatem manifestant. At enim uero lubet concedere, in pacto confirmationis seu priuilegio Siciliam fuisse insertam a Stephano Iu 103 aut eius successore sancto Paschali I Donationi Caroline, quippe que semel, iterum ac tertio, quin etiam quarto facta, nouis semper regionibus expressis, coniungenda simul erat in eo pacto confirmationis: num Siculi patrimonii minus certa erant prisca iura quam Beneuentani, utriusque Calabrie ac Neapolitani? Quid igitur Stephanus II an. 756, iisdem in litteris queis Pippino gratias agit de adepta ciuitatum exarchatus possessione, ut nuper aiebam, patrimonia Calabritanum et Siculum nomine proprietatis sue apostolice sedi uindicanda eidem regi persuadet? Quid Adrianus testatur Carolo anno 794  se Orientalem Aug.  pro heretica habiturum, nisi cum episcoporum consecrationibus predicta patrimonia reddiderit, ut supra in precedenti dissertatione, num. 10, dictum fuit? »Seu de patrimoniis iterum increpantes commonemus, ut si noluerit ea sancte nostre R. Ecclesie restituere, hereticum eum pro huiusmodi erroris perseuerantia esse decernemus.« De minoribus ceteris agam in notis.

XXIu. Que cum ita sint, illud animaduertendum subit, tantam esse huius diplomatis sinceritatis uim, ut annalista idem, qui an. 817 suppositum illud depinxit, anno 1059 interpolatum tantummodo fuisse contendat. Ego uero, ni fallor, leuitatem secunde huius opinionis susdeque habendam ostendi. Restat modo ut precipuas rationes cur patrimonia tantum utriusque Sicilie nominatim confirmentur, preter missis ceteris, compendiario sermone amplectar, ut magis magisque constet de legitima auctoritate diplomatis. Syracusanum et Panormitanum amplissima  illa patrimonia Gregorii Magni epistolis celebratis sima, que aliquando Sicilie et postea Siculi unius uocabulo apud ueteres appellantur, Sicilie totius confirmatione, perinde ac patrimonium Sardinie, huius item insule confirmatione, in diplomate recensita, cum cautum abunde esset Romane Ecclesie iuribus ea recensione, inter patrimonia reliqua non memorantur. Secus est de utriusque Calabrie et Neapolitano, sitis uidelicet in regionibus Grecorum adhuc potestati subditis, ut Sicilia. Calabritani autem, ut pote nimium remoti, eamdem rationem esse habitam uidimus ac Sicilie, tum ab Stephano II, tum ab Adriano: at de Neapolitano, qui Grecis eripi a rege Langobardorum per Beneuentanos sibi subditos poterat, Pippinus ipse multo antea rem habuerat; quare Paulus I anno 766 gratias eidem egerat, quod iussisset Desiderium »regem Neapolitanos ac Caietanos constringere ob restituenda patrimonia protectori uestro beato Petro illic Neapoli sita . Et Adrianus anno 780  104 subleste fidei Neapolitanorum admonet Carolum, quod pacta conuenta seruare noluerint, ac restituere detrectauerint »patrimonium beati Petri apostoli, qui ibidem in Neapoli ponitur.« Beneuentani demum patrimonii, tametsi in Grecorum potestate non esset, difficilem tamen conditionem fuisse etiam anno 788 perspicue docent trine Codicis Carolini littere . Quamobrem et huius patrimonii, et illorum que in Greca potestate erant, necessaria fuit Ludouiciani pacti confirmatio, ne iura sancte sedis, que auus ac genitor nequidquam asserere conati erant, quid detrimenti acciperent, postliminio scilicet reditura, cum Deo optimo maximo uisum esset. Idque demum euenisse uidimus per seculum XI, cum annalista Italus, inexplorata penitus antiquitate, Nicolao II inurere impostoris notam, nullo monumento, nulla historiola, nullo uel damnabili teste, non est ueritus.

XXu. Duos hucusque titulos, siue, ut melius dicam,  duo iuris genera, queis dominatio pontificia nititur, dilucide ac distincte sunt demonstrata. Spontanea uidelicet populorum deditio, post defectionem a Grecis, Romanis pontificibus Romam eiusque ducatum subiecit. Francorum autem regum Pippini et Caroli liberalitate prouincias et ciuitates reliquas sunt adepti. Que omnia Ludouicus Paschali eiusque successoribus perpetuum confirmat, ut in suo detineat iure, principatu atque ditione. Sequitur predictorum regum liberalitatis seu donationis genus aliud, de quo pontificibus minime conuentum erat cum regibus, sed ipsimet sua uoluntate apostolorum principi eiusque successoribus concesserunt. De huius autem generis donationibus, utpote in diplomate non expressis, nonnichil disseremus cum ordo rerum nos ducet ad sancti Henrici priuilegium, ubi de uoluntariis omnium predecessorum huius Augusti donationibus sermo habebitur. Una hic spectanda est Carolina, que inutiles aliquot recentiorum questiones super  dominii genere quo illas pontifices obtinuerunt, amandat, imo detrudit. Anno igitur 774, cum Carolus primum in Urbem uenit, non modo paternam donationem instaurauit roborauitque, Tuscie Langobardice adiecta parte non modica, sed partem aliam Tuscie, ducatus nomine a priori distinctam , que scilicet continebat ciuitates Lunam, Pisam, Lucam, uolaterras, Senas, Pistorium, Florentiam, Arretium, Clusium nouum, simulque Spoletanum ducatum, ab Italia proprie dicta, siue a Langobardia utrumque disiunctum, obtulit diuo Petro. Quam rem testatur Adrianus 105 . Anno siquidem 776. »Quia, inquit, et ipsum Spoletinum ducatum uos presentaliter offeruistis protectori uestro beato Petro, principi apostolorum, per nostram mediocritatem, pro anime uestre mercede.« Tuscie autem ducatus simile quid non suppetit ex Cod. Carolini epistolis. Conditio tantum eius a Spoletano  admodum diuersa in iis deprehenditur. Plures quippe duces alii aliarum ciuitatum inueniuntur, Clusinus, Florentinus, Lucensis.  qui tum rei fidem faciunt, tum leues eorum conatus eludunt qui Tuscie metropolim expiscantur id temporis. Ceterum tam Spoletanus ducatus, qui uni committebatur, quam Tuscanus, quem plures duces administrabant, a Carolo oblati diuo Petro et successoribus, singularia sunt diplomatis Ludouiciani adiuncta, que non modo sincerum id declarant, sed supremam in reliquis ditionibus dominationem pontificiam locupletissime testantur.

XXuI. Enimuero dominii tantum utilis concessio; preceptum, seu diploma pontificium quo ipsi oblatori Carolo uterque ducatus restituitur; ac perspicua declaratio supremi iuris Carolo eidem reseruati, sinceritatis adeo manifesta sunt indicia, ut probationem quamcunque aliam reiiciant. Preterea horum complexio,  seu extrema illa clausula: »Salua semper super eosdem ducatus nostra in omnibus dominatione, et illorum ad nostram partem subiectione:« duo minus dubia suppeditat argumenta: 1. uectigalia omnia horum ducatuum confirmari sancto Petro et successoribus, que paulo supra singillatim expressa fuerant per census, pensiones et dationes, ut recte apographum molis Adriane, non donationes, ut legit Codex scripture uitio. 2. Et tota in ecclesiastica ditione hos tantum ducatus ad supremam Rom. pontificis potestatem Ludouici tempore non pertinere. Namque imperator, ut pontifici morem gereret, imperiali auctoritate iura cetera ita confirmauerat, ut in iure, principatu atque ditione sancte sedis persisterent, usque in finem seculi; quod in sequentibus per eadem uerba aliaque ualidiora significat. Neque id quidem alia de causa nisi ut deinceps in regionibus per reges Francorum donatis, ac Rome et in eius ducatu pontifices supremo iure dominari uiderentur imperiali auctoritate, ad reprimendam  subditorum audaciam, qui maiestate imperatoria ad eumdem finem renouata cohiberi non potuerant ab appetenda insidiis supremi principis uita, atque Ecclesie prediis inuadendis, ut aiebam supra . Qui secus putat, longe a ueritate eum abire, tam multa dominationis argumenta que ante regum donationes perspicua sunt in Codice Carolino, 106 demonstrant. Post donationes autem, cum nichil iam timeretur a Langobardis, Francorumque patriciatus magno presidio esset aduersus Grecorum molimina, tot fere argumenta suppetunt ex eodem Codice, quot pontificum Romanorum epistole. Certiora atque euidentiora repeti possunt breuitatis ergo ex commentatione preuia ad epistolas Adriani et ex epistolis 63, al. 65; 76, al. 75; 81, al. 67; 97, al. 85.

XXuII. Id non olfecisse laudatos sepe duumuiros  persuaderi mihi non potest: utriusque siquidem inconstantia, nam diploma Ludouicianum modo legitimum, modo  suppositum, modo interpolatum dictitant, perspicue docet, erroris quemque sui conscium sibi fuisse. Qui autem secus esse potest? Unica interpolatio primo obtutu trium insularum confirmatio esse uidetur. At que sequuntur suspicionem auertunt: »ac territoriis, maritimis littoribus, portubus ad suprascriptas ciuitates et insulas pertinentibus.« Iterumque infra, ubi sancte sedis iura omnia in unum colliguntur: »de suprascriptis uidelicet prouinciis, urbibus, ciuitatibus, oppidis, castris, uiculis, insulis, territoriis atque patrimoniis, necnon et pensionibus atque censibus.« Ac demum tertio, ubi una cum predictis omnibus insulas se defensurum pollicetur, »ut omnia ea in illius ditione ad utendum, et fruendum, atque disponendum firmiter« perseuerent. Quid? quod quacunque ex ciuitate sancte sedi subdita confugientes ad se homines aut pontificio dominatui se subtrahendi libidine, aut res nouas moliendi animo, aut metu pene, se hac tantum de causa suscepturum  promittit, ut ueniam iis petat, si leuis culpa; si autem grauis, ut suo eosdem principi puniendos remittat, iis tantum exceptis qui aut uim passi, aut prepotentia aliorum ciuium oppressi imperatoria intercessione indigeant apud pontificem? Nec putes ista fortuito esse posita: non enim archiepiscopi Rauennatis Leonis audacia mente exciderat  qui, pontifice inscio, anno 775 ad Carolum se contulerat, res nouas moliens in exarchatu: Adriani exemplum obliuione deletum non fuerat , qui reos quosdam sibi subditos remitti a Carolo efflagitauerat, quemadmodum ipse subditum Caroli ante biennium eadem ex causa in Franciam remiserat: recentiusque aliud exemplum eius pontificis tenebatur , qui anno 790 repetierat a Carolo Rauennates quosdam ac Pentapolenses, qui ab eius obedientia se subtrahere concupiebant. Quo exemplo Eccardus  et annalista Italus 107   moti, ingenue fassi sunt Romanum pontificem tunc temporis in exarchatu et Pentapoli dominatum esse.

XXuIII. uideo equidem non minus dilucida indicia esse dominationis in urbe Roma quam in exarchatu: etenim laudata in epistola  Adrianus non solum subditos sibi homines repetit, sed puniendos repetit. Postquam enim nefaria illorum crimina Carolo ipsi nota exaggerauit, hisce eum uerbis deprecatur: »ut uiriliter Deo uobis inspirante exsurgatis, et misere et flagitiose presumptionis, ut pote pius rex, legalem uindictam nobis de eis exercere iubeatis . . . . . aut nobis eos dirigere digneris, ut omnipotens Deus respiciens de excelso pro iusta uindicta a nobis eis illata, concedat tibi, etc.« Nec tamen miror quare in exarchatu dominationem fateantur, at eamdem negent Rome. Quandoquidem alii alio anno exspectant, Urbis donationem fieri cum incerto dominii genere. Alte enim sedit scriptorum Francicorum mente, Romanos pontifices potestatem indirectam  seu temporalem Francorum regum donationibus acceptam referre: quam opinionem esse omnino falsam tenemus, cum certum sciamus, quinque et uiginti annis antequam Pippinus, qui omnium primus ditionem pontificiam amplificauit, exarchatus prouincias Aemiliam et Pentapolim largiretur, Gregorium III, Zacariam, et aliquandiu Stephanum II, Rome et in eius ducatu dominatos esse. Scriptores uero alii, tum quia falsam eamdem opinionem imbiberunt, tum quia laudatos pontifices non deposuisse uident spem conuersionis Grecorum ante annum 753, cum sancte sedi patrocinium quesitum fuit ab eodem Stephano II in Francia, tum demum quia exarchatum duntaxat donatum esse a Pippino, neque aliud quidpiam usque ad primum Caroli aduentum Romam ann. 774 Pippiniane donationi esse additum norunt, Carolo eidem donationem Urbis ascribunt incerto anno, dominatu incerto, incerto auctore. Utriusque generis scriptorum allucinationes Adriani  predecessorum epistolis profligatas, non est cur iterum aggrediar. Discrimen autem ingens, quod Urbis eiusque ducatus dominationi cum reliquis apostolice sedis ditionibus intercedit, ad maiorem Ludouiciani diplomatis perspicuitatem, quam fieri poterit breuius, demonstrabo.

XXIX. Quanquam de suprema pontificia dominatione Urbis, ac proinde eius ducatus, constet ex pluribus Codicis Carolini epistolis, earum tamen nulla id melius comprobat quam illa ipsa  qua patriciatus Petri cum Caroli patriciatu comparatur: unde Eccardus 108 et annalista Italus fateri compelluntur supremam eamdem dominationem in exarchatu, ut diximus. Si enim dominatio Caroli in Urbe nil aliud erat quam defensio Urbis, antequam imperator fieret, et postea consortium eiusdem supreme potestatis pontificum, cum igitur una cum patre suo Pippino et Carolomanno fratre patricius designatus fuit in Francia a Stephano II, an. 754, Rome dominus  erat idem Stephanus, ut predecessores eius Gregorius III et Zacarias fuerant, et ut Paulus I successor fraterque eius a S. P. Q. R. Dominus noster a Deo decretus appellatur in litteris ad Pippinum regem et patricium Romanorum. Ea tamen dominatio non uacabat mistura senatus populique Romani, qui sacramentum fidelitatis pontifici, ut summo principi, prestabant; salua nichilominus lege seu iure ciuili Romanorum; adeoque Rom. pontifex tunc temporis erat quidem summus princeps, sed minime absolutus in republica gerenda. Nec Stephanus Iu aut sanctus Paschalis quid noui moliti sunt in senatum et populum, cum suam ipsorum potestatem summam in Urbe imperiali auctoritate niti deinceps desiderarunt; non enim id unquam consueuerunt Romani pontifices, sed ipsissimam illam, qua sui predecessores usi fuerant, S. P. Q. R. administratione nullatenus imminuta, a Ludouico roborari uoluerunt. uerba diplomatis sunt adeo euidentia, ut  commentariis non indigeant: »Sicut, inquit, a predecessoribus uestris usque nunc in uestra potestate et ditione tenuistis et disposuistis.« Quamobrem hoc ratum firmumque esse uelim, haud nouam in Paschali dominationem incipere, sed illam ab Augusto Ludouico roborari, quam annos fere nonaginta S. P. Q. R., ab impiis Grecis deficiens, propria uoluntate amplexus erat in Gregorio III, tanquam capite sancte reipublice, fassusque erat in litteris supra laudatis ad Pippinum regem, sine ullo proprie auctoritatis detrimento, quod satis superque monstrarunt sequentia tempora, ut in precedenti dissertatione palam feci.

XXX. In ceteris uero ditionibus ex liberalitate principum profectis solus Romanus pontifex, nulla senatus populique mistura absolutus princeps dominabatur: earum quippe dominium uni Petro eiusque successoribus concessum fuerat. Testes sunt omni exceptione maiores Codicis Carolini epistole plures conceptis uerbis id tradentes: »Quas beato Petro  pro magna anime uestre mercede contulistis,« aiebat Paulus de ciuitatibus Pentapolis ; et alibi  de cuncto exarchatu: »Ea, inquit, que beato Petro polliciti, et ob ueniam 109 uestrorum concedere studuistis delictorum, illibato eius iure perenniter permanenda conseruare satagitis.« Item  Donationem esse factam ait »Beato Petro et eius uicario predecessori nostro domno et germano meo sa. rec. Stephano pape.« In eamdem sententiam Adrianus  Carolum Magnum alloquitur: »Que beato Petro pro magna anime tue mercede et a Deo protecti regni uestri stabilitate.« Leonem archiep. Rauenne accusat  dicentem de Aemilie ciuitatibus, »quod uestra excellentia ipsas ciuitates minime beato Petro et nobis concessit.« Et, quod maius, in mentem reuocat sequenti epistola, quemadmodum »eidem Dei apostolo presentaliter manibus tuis eamdem offeruisti promissionem.« Ac denique   de patrimoniis omnibus loquens: »Que, ait, per diuersos imperatores, patricios etiam et alios Deum timentes pro eorum anime mercede et uenia delictorum in partibus Tuscie, Spoleto, seu Beneuento, atque Corsica, simul et Sabinense patrimonio beato Petro apostolo, sancteque Dei et apostolice Romane Ecclesie concessa sunt.« Alia multa pretermitto que una cum istis opportune hic repetitis allata fuerunt in precedentibus; pauca enim hec discrimen illud magnum demonstrant quod regum donationibus cum dominatione Urbis, eiusque ducatus intercedit. Ea propter ne Sueui quidem Augusti, donationum huiusmodi inuasores omnium maximi, Romanos imitati esse inueniuntur, qui solo principis nomine pontificibus relicto, temporalem reipublice administrationem tempore tam diuturno tamque obstinatis animis usurparunt. Usque adeo principis apostolorum patriciatus, seu defensio, defensioni Augustorum preualuit!

 XXXI. Absolutam quoque hanc dominationem in exarchatu Rauennates archiepiscopi turbare ausi sunt. Quid uero? Adrianus  refert Carolo, quemadmodum Stephanus II Sergium nimis sibi tribuentem deiecit: »Nos, inquit, excellentissime fili, quemadmodum tempore domni Stephani pape, qui illuc Franciam profectus est, cui et ipsum exarchatum traditum est, ita et nostris temporibus eum sub nostra potestate disponere atque ordinare uolumus, et omnes in hoc cognoscere possunt qualem potestatem eius ter beatitudo in eamdem Rauennantium urbem, et cunctum exarchatum habuit, qui etiam archiepiscopum Sergium exinde abstulit, dum contra eius uoluntatem agere spiritu superbie nitebatur.« Leonis autem pertinaciam repressit uita breuis; anno enim 777 e uiuis excessit, cum Adriano uix triennalem molestiam intulisset. Postea 110 uero similis audacie exemplum non reperitur. Quin etiam anno 790 idem pontifex parem rationem habet Francorum Carolo subiectorum ac  Rauennatium, et Pentapolensium beato Petro et sibi subditorum : »Sicut uestri homines sine uestra absolutione ad limina apostolorum neque ad nos coniungunt, ita et nostri homines qui ad uos uenire cupiunt, cum nostra absolutione et epistola ueniant. Quia sicut nos semper uestros homines suscipientes commonemus, ut in uera fide atque puritate cordis totis eorum uiribus in uestro maneant seruitio, ita et uos simili modo quicunque ex nostris hominibus ad uos uenerint, eos omnino obtestari atque commonere uestram regalem prudentiam quesumus, ut sicut genitor uester sa. rec. domnus Pippinus magnus rex eos beato Petro eiusque uicario concessit et demum excellentia uestra confirmauit; sic admonere atque obtestari iubeamini, ut nullo modo audeant se in superbiam elationis efferre, quando ad uos properauerunt, sed potius subiecti atque humiles in seruitio beati Petri et nostre preceptionis maneant subiecti, et hortamini eos quia omnino in seruitio  et ditione beati Petri eiusque sedis uicario nunquam uos subtrahemus, sed in ea fide et puritate quam polliciti sumus beato Petro apostolo usque in finem seculi permanemus.«

XXXII. Iam uero planum fecisse mihi uideor cur Ludouicus confirmans dominationem pontificum Romanorum in Urbe et eius ducatu, conditione illa utatur: »Sicut a predecessoribus uestris usque nunc in uestra potestate et ditione tenuistis et diposuistis.« E contrario ditiones »per donationis paginam« sedi concessas, quauis conditione pretermissa, perspicue confirmet »Paschali summo pontifici et uniuersali pape eiusque successoribus usque in finem seculi, eo modo, ut in suo detineant iure principatu atque ditione.« Magni id quidem momenti erat ad sinceritatem Ludouiciani diplomatis uindicandam eiusque ingenium aperiendum. Cum autem pleraque omnia que hucusque disserui ex nouem et nonaginta Codicis Carolini epistolis, et decem Leonianis,  a Conringio editis, constent; epistolaris huius historie anacephaleosim iure appellaui diploma istud, quippe quo iura omnia sancte sedis breuiter collecta roborantur. Post hec disciplina electionis et consecrationis Romani pontificis confirmatur: que res, ad Stephani Iu predecessores quod attinet, tum ex commentatione preuia de epistolis Adriani , tum ex monito ad epistolas pseudopape Constantini peti poterit. Summa est quod libera omnino erat electio, et ordinatio, 111 seu consecratio Romani pontificis. Quod magis magisque confirmatur Pippini regis legati presentia consecrationi Pauli I . Cum enim peruenisset Romam quo tempore electio pontificis fiebat: »Cum eo loquentes, ait Paulus, una cum nostris optimatibus, aptum perspeximus eum hic detineri, donec Dei prouidentia sacra apostolica benedictione illustrati fuissemus, et tunc plenius satisfactus de nostra, uel cuncti populi puritate, et dilectione quam erga tuam benignissimam  excellentiam et cunctam gentem Francorum gerimus, eum ad uos repedandum cum nostris missis apostolicis absolueremus;« Qui scilicet regi testarentur, pontificem »in ea fide et dilectione, et caritatis concordia, atque pacis federe, que prelatus beatiss. me. domnus et germanus meus sanctissimus pontifex uobiscum confirmauit« permansurum.

XXXIII. Ea uero disciplina eligendi et consecrandi pontificem, postmodum ad Francie regem legatos mittendi, qui predictam regni et sacerdotii concordiam instaurarent, adeo firma constansque est, ut nullum prorsus exemplum quod illi aduersetur inueniatur. Et uero ipse inuasor Constantinus nonnisi post detestabilem electionem ordinationemque suam  legatos ad regem misit, promittens se Stephani Paulique exemplo »permansurum in uestra caritate ac fida dilectione, atque sincera amicitia«. Quod iterum ac tertio repetit, urgetque sequenti epistola. Stephani III et Adriani legationes et littere post consecrationem ad reges  misse non exstant: sententia tamen eadem suppetit ex aliis utriusque pontificis litteris . Stephanus quippe Carolo et Carolomanno fratribus. »In uestro, ait, amore atque caritatis dilectione firmiter usque ad animam et sanguinis effusionem una cum uniuerso populo permanemus atque permanebimus.« Et Adrianus Carolo Magno: »In ea fide et dilectione simulque et promissione te confidimus permanere, in qua et nos firmi et stabiles, quod facie ad faciem polliciti sumus, Domino presidiante, et beato Petro principe apostolorum mediante, usque in finem manemus.« Leonem III, post suam consecrationem, Adriani obitum suamque exaltationem nuntiasse, fidem faciunt Caroli regis littere apud Labbeum  per Angilbertum misse; queis protestatur se uelle instaurare concordiam illam sacerdotii et regni que uigebat sub Adriano: »Sicut enim, inquit, cum beatissimo predecessore uestre sancte paternitatis pactum inii, sic  cum beatitudine uestra eiusdem fidei et caritatis inuiolabile fedus statuere 112 desidero.« Que cum ita sint, libenter audirem a Pagio et annalista Italo quidnam discriminis hisce in diplomatis Ludouiciani uerbis introspiciant? »Eum, quem diuina inspiratione et beati Petri intercessione omnes Romani uno consilio atque concordia, sine aliqua promissione, ad pontificatus ordinem elegerint, sine aliqua ambiguitate uel contradictione more canonico consecrari. Et dum consecratus fuerit, legati ad nos uel ad successores nostros reges Francorum dirigantur, qui inter nos et illos amicitiam et caritatem, ac pacem socient.« Attamen ii duumuiri hinc diploma esse commentitium fidenter pronuntiant quod colligunt ex Leonis successorum legatione et litteris ad Caroli Magni filium Ludouicum Pium, ab Astronomo memoratis anno 816 et seq. De Stephano enim in Franciam proficiscente; »premisit tamen, inquit, legationem, que super ordinatione eius imperatori satisfaceret.«  Et de Paschali: »Post expletam consecrationem solemnem, legatos cum epistola apologetica et maximis muneribus imperatori misit, insinuans non se ambitione, nec uoluntate, sed electione et populi acclamatione huic succubuisse potius, quam insiluisse dignitati.« Aiunt enim has litteras imperatorie confirmationis indicia esse minus dubia. Eruditum par!

XXXIu. At enim uero iis que anno 769 in concilio Lateranensi decreta erant, ne summa electionis et consecrationis pontificie aliunde detrimentum acciperet, adiungi uidemus hoc loco: sine aliqua promissione. Id autem magis magisque confirmat diplomatis integritatem. Quod enim olim ad Simoniacam heresim auertendam constitutum fuerat , nouis decretis sanctionibusque instauratum inuenitur pro Italia seu regno Langobardie, Tuscia et exarchatu, imo etiam pro Francorum regno; illa enim pestis longe lateque peruagabatur  id temporis. Ea propter Adrianus an. 790  scribebat Carolo: »Multe pecunie per talem nefandam dationem alienate esse cernuntur, ut aurum et argentum iam non habentes etiam ipse res Ecclesiarum per emphyteuses manu conscriptas existant alienate.« Et paulo infra de ordinatione episcoporum eorumque examine: »Obtestantes, ait, sciscitamur: uide ne aliquam promissionem cuiquam aut dationem fecisses, quia Simoniacum et contra canones est.« Ipse etiam Carolus anno 795 in commonitorio  id precipue admonendum Leonem pontificem uult ab Angilberto: »De Simoniaca subuertenda heresi diligentissime suadeas illi, 113 que sanctum Ecclesie corpus multis male maculat in locis.« Quid plura? eodem anno 816, cum Stephanus Iu, quem sequenti anno imitatur Paschalis, post suam consecrationem Augusto Ludouico electionem suam omni labe carentem nuntiat, idem imperator edidit capitulare  relatum etiam a Labbeo , in quo hec leguntur: »Sacrorum canonum non ignari, ut in Dei nomine sancta Ecclesia suo liberius potiretur honore, assensum ordini ecclesiastico prebuimus, ut scilicet episcopi per electionem cleri et populi secundum statuta canonum de propria diecesi, remota personarum et munerum acceptione, ob uite meritum et sapientie donum eligantur.«

XXXu. Que cum ita sint, non sine admiratione legi potest apud Pagium  post recitatam diplomatis particulam illam de legatione mittenda »ad nos, uel ad successores nostros reges Francorum,« falsitatis et audacia plena illatio ista. »Quod merum commentum est, cum ipso Ludouico Pio uiuente Eugenius II papa, ad postulationem Lotharii imperii paterni college, statuerit ut pontifex Romanus non consecretur nisi in presentia legatorum imperialium.« Non enim sapit hominem ratione utentem propositio huiusmodi: Disciplina creationis Romani pontificis in diplomate Ludouiciano confirmata  anno 817 commentitia est, quia anno 825 Lotharius Ludouici filius ab Eugenio II priuilegium impetrauit, ne in posterum Romani pontifices consecrarentur, nisi legatis imperialibus presentibus. Huc accedit priuilegii eiusdem falsitas Baronio, Cointio, Natali, Papebrochio, passimque auctoribus catholicis perspecta; annaliste etiam Italo id priuilegium  est ualde suspectum, tametsi quod opinioni sue accommodatum, cum Eccardo mutata chronologia, obuiis ulnis illud amplectitur. At neque Eccardus neque annalista remedio isto temporis falsitatem auferunt. Non enim graui ulla auctoritate priuilegium nititur; sed exstat eius mentio in supplemento Langobardice historie, quod Paulo Warnefridi ab impostore ascribitur, iuxta morem id genus hominum, qui fidem conciliaturi suis consarcinationibus, ab illustri aliquo scriptore nomen mutuantur. Post libellum igitur de Metensibus episcopis, ita legitur: »An. 825 Lotharius imperator iterum ad Italiam ueniens  missam sancti Martini Rome celebrauit, hoc est iuramentum quod Romano clero et populo ipse et Eugenius papa facere imperauit: Promitto ergo ill. per Deum omnipotentem, et per ista sacra quatuor euangelia, et per hanc crucem Domini nostri Iesu Christi, et 114 per corpus beatissimi Petri principis apostolorum, quod ab hac die in futurum fidelis ero dominis nostris imperatoribus Hludouico et Hlothario diebus uite mee iuxta uires et intellectum meum sine fraude atque malo ingenio, salua fide quam repromisi domino apostolico, et quod non consentiam, ut aliter in hac sede Romana fiat electio pontificis, nisi canonice et iuste secundum uires et intellectum meum: et ille, qui electus fuerit, me consentiente consecratus pontifex non fiat, priusquam tale sacramentum faciat in presentia missi domini imperatoris et populi, cum iuramento, quale dominus Eugenius papa sponte pro conseruatione omnium factum habet per scriptum.«

 XXXuI. Ut Pagii atque eorum qui eum sequuntur allucinatio teneatur, ueram constitutionem Eugenii et Lotharii datam in atrio beati Petri apostoli anno 824 huc afferendam puto  quam in Ottonis et Henrici priuilegiis fere omnem uidebimus confirmatam. Ad electionem igitur pontificis quod attinet, pontifex et imperator ita constituunt, cap. 111: »In electione autem Romani pontificis nullus siue liber, siue seruus, presumat aliquod impedimentum facere. Sed illi solummodo Romani, quibus antiquitus concessum est constitutione sanctorum Patrum, sibi eligant pontificem. Quod si quis contra hanc nostram constitutionem facere presumpserit, exsilio tradatur.« Equidem negare non ausim pontificiam consecrationem imperialis confirmationis iugo iterum succubuisse. At noue huius subiectionis certa est etas, cause certe, certa demum conditio, que a ueteri illa Gothorum atque imperatorum Orientis usurpatione longe aliam fuisse demonstrant. Aetatem uidelicet definiunt annales Bertiniani ad annum  844 conceptis his uerbis: »Gregorius  Romane Ecclesie pontifex decessit, cui Sergius  succedens, in eadem sede substituitur. Quo in sede apostolica ordinato, Lotharius filium suum Hludouicum cum Drogone Mediomatricorum episcopo dirigit, acturos ne deinceps decedente apostolico quisquam illic preter sui iussionem, missorumque suorum presentiam ordinetur antistes. Qui Romam uenientes, honorifice suscepti sunt, peractoque negotio, Hludouicum pontifex Romanus unctione in regem consecratum, cingulo decorauit; Drogonem uero episcopum sui uicarium Galliarum Germaniarumque partibus designauit.« Quod si priuilegium huiusmodi non est anno 844 uetustius, non igitur Eugenius II ante annos uiginti Lothario Ludouici filio illud 115 concessit; sed Sergius II Ludouico Lotharii filio largitus est. Consarcinator autem pseudodiaconus, nomina atque annos peruertens, ex priuilegio uero, falsum illud quod audiuimus, conflauit.

 XXXuII. At consarcinatorem Pagiumque, et uno uerbo omnes apost. sedi in suam perniciem infensos, consarcinatio ipsa falsi arguit. Nam priuilegia Ottonis et Henrici, unde conciliant fidem rei false, constanter legunt: »Qualem  domnus et uenerandus spiritualis pater noster Leo sponte fecisse dignoscitur.« Quod magis magisque priuilegii etatem comprobat; Leo enim Iu Sergio II succedens, quanquam Saracenice irruptionis metu, absque iussione principis consecratus, tamen promissione sponte facta priuilegium a decessore concessum proprio exemplo ratum habuit. Et ueri et falsi priuilegii testis omni exceptione maior liber Pontificalis accedet. En totam electionis et consecrationis ualentini, qui Eugenio II successit anno 827, celebritatem sine imperialis missi presentia, et sine ulla promissione aut sacramento: »Alme plebis  et letis utriusque militie Romanorum electus est uocibus in sede pontificum. Ac deinde condignis glorie  laudibus et honoris amplitudine ad Lateranense patriarchium ab ipsis deductus, et in pontificali est positus throno. Cuius ouanter ab omni Romanorum senatu pedibus osculatis, et omnibus que explenda erant rite ac ueneranter peractis, magna sobrietas, magna in totius sexus et etatis populo letitia mansit. Eiusque consecrationis die sereno iam illucescente, cum lumine iam dictum antistitem ad beati Petri apostolorum principis ecclesiam omnes pariter Romani a Palatio deducentes eum, maiestate diuina auxiliante, in alto throno summum consecrauere pontificem.« E contrario de Sergii II successore Leone Iu : »Hoc timore, inquit, et futuro casu perterriti, eum sine permissu principis presulem consecrarunt.« Et de eiusdem Leonis successore Benedicto III : »Clerus et cuncti proceres decretum componentes propriis manibus roborauerunt, et ut consuetudo prisca poscit, inuictissimis Lothario et Ludouico destinauerunt Augustis.«  Ita post Gregorium III anno 107 instaurata est prisca illa consuetudo mittendi decretum electionis ad principem; anno uidelicet 847 in Leonis Iu electione, tametsi Urbi periculum imminens impedimento fuit, quin iussio ac missi imperiales exspectarentur. Quamobrem huiusmodi instaurationis etas est adeo certa, ut ex documentis subleste fidei extundi nequaquam debeat.

116 XXXuIII. Certam hanc pristine subiectionis instaurationem precessit causa eque certa, cur Sergius apostolicam sedem iugum iampridem excussum subire iterum pateretur, Ludouicum uidelicet ratam habuisse canonicam electionem Gregorii Iu anno 827. Quandoquidem ualentino post breuem quadraginta dierum pontificatum decedente, Gregorius Iu rite electus constanter adeo summum honorem recusauit, ut Ludouici auctoritas accessisse inueniatur ante electi pontificis consecrationem. Id testatur Astronomus in uita Ludouici Pii: »Gregorius presbyter tit. sancti Marci electus est, dilata  consecratione eius usque ad consultum imperatoris, quo annuente et electionem cleri et populi probante, ordinatus est in loco prioris.« Quam rem annales Eginhardo tributi, et Bertiniani uerbis aliis confirmant: »Non prius ordinatus est, quam legatus imperatoris Romam uenit, et electionem populi qualis esset, examinauit.« His quidem testimoniis Pagius aliique utuntur ad suppositam Eugenii et Lotharii constitutionem, de qua diximus, roborandam; sed cum iidem annales ualentini electionem et consecrationem, nulla consensus imperialis mentione facta, referant, Gregorii potius renuentis causa imploratam auctoritatem imperatoris, ut canonicam iustamque electionem tueretur, demonstrant, quam pio imperatori iniustam huiusmodi usurpationem ascribant. Preterquam quod si huiusmodi artibus disciplinam ab eodem Ludouico Aug. confirmatam anno 817 in diplomate de quo agimus, posterioribus hisce argumentis infirmare contendunt, iam dixi   quanti oporteat fieri argumenti istud genus. Ceterum causa certa instaurate subiectionis est predicta imperialis auctoritatis imploratio: instaurator autem Sergius II petente Lothario Ludouici filio. Hic quandiu pius genitor uixit nil noui molitus est, Ludouico autem mortuo anno 840, et ineunte 844 decedente etiam Gregorio Iu, cum Romani pro illius emporis disciplina Sergium elegissent atque ordinassent, inconsulto imperatore, hic Ludouicum filium in Urbem misit, ut predictum priuilegium obtineret ab apostolica sede.

XXXIX. Equidem definire non ausim, num Lotharius ob simultates, que sibi cum Gregorio intercesserant, quia Ludouici patris sui amicitiam deserere, ac sibi adherere noluerat; an arcana alia de causa, exemplo Gregorii eiusdem imperiali auctoritate pontificatum subeuntis allato, ab apostolica sede id priuilegium quesierit. Hoc certum scio, nec Lotharium, filiumque eius Ludouicum ex Carolingiis  Augustis, neque ex Germanis aliquem Gothos Orientalesue imperatores imitatum esse hac 117 in re. Non enim ueluti annexo imperatorie dignitati priuilegio, sed concessione apostolica, quoad uixerunt, Romanorum pontificum electiones ratas habuerunt, quod pontificum eorumdem spectatis electionibus planum fiet. Caroli Magni et Ludouici pii temporibus Leo III, Stephanus Iu, Paschalis I, Eugenius II, ualentinus, et Gregorius Iu sunt electi; nec nisi huius postremi necessaria predicta electionis confirmatio reperitur, quam fortuito, meraque ex necessitate electi renuentis petitam esse a clero et populo, ineluctabile argumentum est electio Sergii II qui Gregorio Iu successit, eiusque consecratio, Lothario nullatenus consulto. Aliud quoque argumentum suppetit ex Gregorio eodem: non enim ut sanctus Gregorius Magnus predecessor, siue ut sanctus Gregorius uII quorum tempore confirmatio imperatoria uigebat, supplices ad Augustum litteras  dedit, ne suam electionem confirmaret; sed discipline non inscius, que suo euo obtinebat, primum latebris, deinde constantia tantum onus se auersari serio testatus est. Postquam autem Ludouicus II Lotharii patris sui iussu apostolicum priuilegium obtinuit, Leo Iu, Benedictus III, Nicolaus I, Adrianus II, et Ioannes uIII, quinque et uiginti annorum spatio, iuxta constitutam hanc pontificia auctoritate disciplinam, inaugurati fuerunt. Secus est de nouem successoribus Ioannis uIII sexdecim annorum spatio ab anno 882 ad 898 electis, uidelicet Martino II, Adriano III, Stephano u, Formoso, Bonifacio uI, Stephano uI, Romano, Theodoro II, et Ioanne IX, quos omnes absque iussione principis missorumue presentia ordinatos compertum erit. Que res Carolo Crasso et successoribus personale id priuilegium defuisse demonstrat.

XL. Tres, Carolo Crasso imperante, electi consecratique sunt pontifices, quorum postremum Stephanum u ignota nobis ex causa imperator egre tulit,  se inscio creatum esse. Rem tradunt annales Fuldenses ap. Freherum  simulque docent, quam inutilis fuerit Augusti expostulatio: »Romani pontificis sui  morte comperta, Stephanum in locum eius constituerunt. Unde imperator iratus, quod eo inconsulto ullum ordinare presumpserunt, misit Liutwardum, et quosdam Rom. sedis episcopos, qui eum deponerent: quod perficere minime potuerunt. Nam predictus pontifex imperatori per legatos suos, plusquam 30 episcoporum nomina, et omnium presbyterorum, et diaconorum cardinalium, atque inferioris gradus personarum, necnon et laicorum principum regionis scripta destinauit, qui omnes unanimiter eum elegerunt, et eius 118 ordinationi subscripserunt.« Opiniones aliorum alias, precipue illorum qui Adriano III decretum tribuunt de consecrationis libertate pristina deinceps recipienda, breuitatis ergo pretermittam; id autem affirmare nullus dubito, quod Carolingios  inter Augustos predicti duo duntaxat priuilegio isto personali usi sunt. Cum uero sexdecim iis annis qui octaui Ioannis obitum consecuti sunt, usque ad Ioannis IX creationem anno 898 multa mala euenerint, eiusdemque Ioannis electionem Sergianum schisma perturbarit, sensit hic pontifex non esse inutile imperiali auctoritate tantum negotium pertractare. Quamobrem eodem anno concilio congregato  pre grauibus aliis causis de priuilegio isto renouando decernens: »Quia, inquit cap. 10, sancta Romana Ecclesia cui Deo auctore presidemus, plurimas patitur uiolentias pontifice obeunte, que ob hoc inferuntur, quia absque imperatoris notitia et suorum legatorum presentia pontificis fit consecratio, nec canonico ritu, et consuetudine ab imperatore directi intersunt nuntii, qui uiolentiam et scandala in eius consecratione non permittant fieri: uolumus id, ut deinceps abdicetur, et constituendus pontifex, conuenientibus episcopis et uniuerso  clero eligatur, expetente senatu et populo, qui ordinandus est, et sic in conspectu omnium celeberrime electus ab omnibus, presentibus legatis imperialibus consecretur. Nullusque sine periculo iuramentum, uel promissiones aliquas, noua adinuentione ab eo audeat extorquere, nisi que antiqua exigit consuetudo, ne Ecclesia scandalizetur, uel imperatoris honorificentia minuatur.«

XLI. Quam inutiliter facta fuerit priuilegii huius instauratio, comperiet quicunque historiam eorum temporum consulat. Anno siquidem 899 exeunte Arnulphus Aug. Carolingiorum extremus mortem occubuit Ioanne IX superstite: »Circa confinia memorati anni Arnulphus imp. migrauit a seculo, III Kal. Dec., sepultusque est honorifice in Odingis, ubi et pater eius  tumulatus iacet,« ut tradunt annales Metenses. Fuldenses ap. Freher. habent 900, paruo unius circiter mensis discrimine. Eodem anno declinante Ioannes moritur,  nulloque imperatore Benedictus Iu eligitur et consecratur. Ab hoc pontifice imperiali diademate redimitus Ludouicus III anno 902, ab emulo Berengario captus et excecatus miseram incertamque uitam uiuere orsus est sub eodem pontifice Benedicto. Quamobrem quin successores eius sex Leo u, Christophorus, Sergius III, Anastasius III, Landus, et Ioannes X electi, consecratique fuerint sine ullo imperatoris 119 assensu, nullum dubium. Ioannes autem decimus Berengarium coronauit imperatorem anno 916, qui pontifice eodem uiuente mortuus, etiamsi priuilegium obtinuisset, quod nemo affirmat, uti eodem non potuisset. Que postea euenerunt, Marocia et Tusculanis comitibus per annos octo et triginta dominatum Urbis ducatusque eius usurpantibus, neque amplius pontificie simulque imperiali potestati subiici uolentibus, apud Luitprandum uidesis. uen. card. Baronius peruersitatem seculi iure detestatus  ita concludit: »Ita quidem omnia Rome tam sacra quam profana factionibus  miscebantur, ut penes illam partem esset promotio ad apostolicam sedem Romani pontificis, que potentior appareret, ut modo Romanorum proceres, modo Etrurie principes intruderent seculari potentia quem uellent, et deiicerent quem possent Romanum pontificem a contraria factione promotum. Que toto hoc ferme seculo sunt actitata, quousque Germanie imperatores Ottones medii intercessere utrique parti contrarii, arrogantes licet et ipsi sibi pariter pape electionem atque electi deiectionem.«

XLII. Inuasionem istam principum deprauate potius discipline ferreo illo seculo X argumentum, quam priuilegii ab apostolica sede concessi Augustis continuationem esse nemo non uidet. Preterea ex sequentibus priuilegiis liquido constat, Ioannis IX decreto pretermisso ab Ottone et Henrico, ut pote nunquam usu recepto, Eugenii tantum II et Leonis Iu temporum disciplinam confirmari; adeoque priuilegii duntaxat mentionem fieri, quod Sergius II  Ludouico petente, Augusto eius genitori Lothario concessit, quo eumdem quoque Ludouicum esse usum compertum, exploratumque est. Istud autem personale fuisse in Germanis quoque imperatoribus, si qui eodem usi esse reperiuntur, patet ex decreto Nicolai II in concilio Rome habito anno 1059,  de electione Romani pontificis: »Eligatur autem, inquit, de ipsius Ecclesie gremio, si reperiatur idoneus; uel si de ipsa non inuenitur, ex alia assumatur, saluo debito honore et reuerentia dilecti filii nostri Henrici, qui in presentiarum rex habetur et futurus imperator, Deo concedente, speratur, sicut iam sibi concessimus, et successorum illius, qui ab apostolica sede personaliter hoc ius impetrauerint.« Monumentum isto opportunius ad eludendas Pagii et annaliste Itali opiniones, qui eque fidenter, ac temere ius imperatorium fuisse contendunt electionis pontificie confirmationem, excogitari non poterat. Quandoquidem  Nicolaus planissimis uerbis declarat se concessisse 120 id priuilegium Henrico Iu regi, eodemque usuros, quicunque illud ab apostolica sede personaliter obtinuerint, quemadmodum usum eodem esse Henricum acta uaticana creationis sancti Gregorii uII ap. Baronium  testantur. Nam electus Gregorii Magni exemplo »nuntios ad regem Henricum celeriter destinauit, per quos et electionem desuper factam ei aperuit, et ne assensum preberet attentius exorauit. Quod si non faceret, certum sibi esset quod grauiores et manifestos ipsius excessus nullatenus impunitos toleraret. Rex uero ut electionis ueritatem cognouit, electioni eiusdem assensum prebuit, et Gregorium uercellensem episcopum Italie regni cancellarium ad Urbem transmisit, quatenus auctoritate regia electionem ipsam confirmaret, et consecrationi eius interesse studeret, quod sine dilatione factum est.«

XLIII. Id uero notam illam omnino auertit a Carolingiis  Germanisque Augustis, quam sepe laudati duumuiri sectariis adherentes utrisque inurunt. Quasi Odoacrem Orientalesque imperatores imitati rem sibi attribuerint, que, absque apostolice sedis auctoritate, mera usurpatio est. Non enim soli Augusti, qui cum diademate imperiali consortium supreme potestatis pontificie acquirebant, sed ipsi reges, quibus constanti omnium confessione nil rei erat cum Urbe urbanisque negotiis, huiusmodi priuilegium a summis pontificibus obtinuerunt. Quid? Quod sancto eidem Gregorio uII, qui pontificatum declinaturus regis priuilegium agnouit, uisum fuit predecessorum exempla non sequi, sanctamque sedem a subiectione illa penitus liberare? »Mentiar, ait Baronius 1085, n. 12, nisi ista iam experimento rerum presentium monstrari possint, per Gregorium nempe uindicatas e manibus principum ecclesiarum inuestituras, liberam electionem Romanorum pontificatum postiliminio restitutam, disciplinam ecclesiasticam collapsam penitus reparatam, et  alia innumera bona parta.« Et reuera nusquam inuenietur deinceps imperialis, regiusue consensus requisitus pro Romanis pontificibus ordinandis. Quamobrem affirmari tuto potest, duos duntaxat Augustos ex Carolingiis, et Henricum regem ex Germanis, priuilegio isto usos esse. De sex Augustis Germanis, qui eum regem precesserunt, secus sentire oportet. Nam tres Ottones deprauatam X seculi disciplinam amplexi, nullatenus attendi debent. Sanctus Henricus Aug. a Benedicto uIII coronatus a recto et equo nullatenus discessisset, que erat illius religio; sed tam ipso quam Benedicto, parua dierum intercapedine obeuntibus supremum diem anno 1024 Ioannes XIX ex laico ad 121 pontificatum assumptus largitione pecunie, ut ait Glaber ap. Baron. , a nemine est confirmatus. Benedictum IX perinde electum a Conrado Salico confirmatum esse nusquam reperitur. Unus Henricus II Aug. rex Germanie tertius priuilegio isto usus esse uideretur; cum  uero apostolica auctoritate illud non obtinuerit, ne hunc quidem cum duobus Carolingicis comparandum existimo; Petrus enim Damiani  ante me sententie eiusdem fuit.

XLIu. uerba ipsa huc afferam; non parui enim momenti est ad unum Henricum Iu regem id priuilegium redigere, quod annaliste Italo ius imperatorium est uisum. Regius aduocatus inducitur sic loquens: »Pater domini mei regis pie mem. Henricus imperator factus est patricius Romanorum, a quibus accepit in electione super ordinando pontifice pincipatum. Huc accedit, quod prestantius est, quod Nicolaus papa hoc domino meo regi priuilegium, quod ex paterno iam iure susceperat, prebuit, et per synodalis insuper decreti paginam confirmauit.« Romane Ecclesie aduocatus Henrici Aug. ius populi Romani auctoritate nitens insuper habet; sancteque tantum sedis auctoritatem ueneratus reponit:  »Priuilegium inuictissimo regi nostro ipsi quoque defendimus, et ut superplenum illibatumque possideat optamus.« Deinde Alexandri II ordinationem esse factam eo inconsulto demonstrat, quia adhuc erat impubes; et sane Alexandri successorem Gregorium priuilegii eiusdem fuisse memorem nuper uidimus. De hac re qui secus sentit, deprauate discipline subsidium adhibet, atque usurpationem, cum pontificum tolerantia quodammodo necessaria, miscens, plus equo Augustis tribuit, maximo cum pontificie auctoritatis detrimento. Hactenus de priuilegio Henrici Iu. Cum autem Otto et Henricus in suis priuilegiis Eugenii II constitutionem, et Leonis Iu spontaneam promissionem laudent, unde consarcinatio profecta est, que supra est allata ; ut teneatur que uera electionis consecrationisque pontificie disciplina esse debuerit Germanorum tempore, quidue Eugenio, quid Leoni tribuendum sit, opere pretium est rei ueritatem nosse ex historicis fere synchronis.

 XLu. Narrat Astronomus in uita Ludouici Pii  quemadmodum Lotharius a patre Romam missus, »libentissime ab Eugenio papa susceptus est; cumque de his que accesserant quereretur, quare scilicet hi, qui imperatori et Francis fideles fuerant, iniqua nece perempti fuerint et qui superuiuerent ludibrio reliquis 122 forent et haberentur; quare etiam tante querele aduersus Romanorum pontifices iudicesque sonarent, repertum est, quod quorumdam pontificum uel ignorantia uel desidia, sed et iudicum ceca et inexplebili cupiditate multorum predia iniuste fuerint confiscata. Ideoque reddendo que iniuste erant sublata, Lotharius magnam populo Romano creauit letitiam.« Eamdem rem annales Eginharto tributi referunt: »Cui  cum iniuncta sibi patefecisset, statum populi Romani iamdudum quorumdam peruersitate presulum deprauatum, memorati pontificis beneuola assensione ita correxit, ut omnes qui rerum suarum  direptione grauiter fuerant desolati, de receptione bonorum suorum, que per illius aduentum, Deo donante, prouenerant, magnifice sint consolati.« Eugenii predecessores fuerant sanctus Leo III, Stephanus Iu, et sanctus Paschalis I; quare melius Astronomus iudices auaritie insimulans, pontifices inscios desidesue appellat, quam annalista, quicunque fuerit, peruersos. Preter quam quod priuilegia Ottonis et Henrici »pontificum irrationabiles erga populum sibi subiectum asperitates causantur.« Et constitutio ipsa ab Eugenio et Lothario facta nimiam annaliste huius licentiam perstringit, ut uidebimus, ubi de iisdem priuilegiis sermo erit. At mittamus ista leuia: iuramentum a Lothario et Eugenio iniunctum Romanis, ut dicitur in prefata consarcinatione de canonica et iusta electione pontificis, sin certum, ueri admodum simile est. Quod autem patenti mendacio ibidem asseritur de promissione sponte facta ab Eugenio, bona cum Eccardi et annaliste  Itali uenia, imposturam pseudo-Warnefridi aperit, Ottone, et Henrico, seu potius apostolico archiuo, et libro Pontificali testibus, adeoque ad Leonis Iu consecrationem anno 847 promissio illa spontanea differri debet, post priuilegium triennio ante concessum a Sergio II, quam scilicet Leo idcirco fecisse dicitur sponte, quia pre metu Saracenorum, nec iussio, nec missi imperatoris exspectati fuerant: quamobrem neque illa promissio necessaria erat.

XLuI. Hanc sane disciplinam Lothario et Ludouico Augustis obtinuisse iam uidimus, eamdem obsoletam a Ioanne IX nequidquam instauratam fuisse anno 900, summaque in illa deprauatione seculi X confirmatam ab Ottone et Henrico, at minime usu receptam; ac denique in sola Gregorii uII creatione seruatam deprehendimus, qui eam aboleuit. Iam uero ad Pagii obiectionem reuertamur, qui Ludouicianum diploma merum commentum esse autumat, quia disciplinam presefert omnino aliam ab ista, triginta  fere post annos instituta: nonne id est de rebus 123 prorsus inexploratis iudicium ferre? Obiectiones reliquas cordatus quisque floccipendet. Ubi enim ait nullum ex Romanis pontificibus Ludouiciane donationis meminisse, ac perinde Ottonem et Henricum Pippini et Caroli donationes recensere, at Ludouicianam silere, se ipse inscitie arguit, quia diplomatis ingenium non est assecutus, in quo iura omnia sancte sedis confirmantur, ne ulna quidem terre priscis donationibus adiuncta. Similiter ubi putat Siciliam, et ceteras insulas a Ludouico apostolice sedi concessas esse, pace sua dixerim, turpiter allucinatur. At enim uero ad falsi arguendum diploma, quod homines doctissimi legitimum agnoscunt, detexisse in eo uerba et formulas necesse erat, que ab etate illius abluderent, quemadmodum Ludewigius  Caroli Magni diploma supposititium pro Frisia enuntiauit, quia mentionem in eo esse uidit: Iuris feudalis:  semper Augusti; Saxonie ducatus; ab imperio pendentium feudorum; regis Saxonie; consilii fidelium; consensus principum imperii; subscriptorum regis Bohemie; marchionis Misnie; landgrauii Thuringie. Quantam enim, quantam diligentiam adhibeant commenti alicuius effectores, ut etatis ab se remote indolem imitentur, quandoque in sui temporis mores labantur necesse est. Profecto si horum aliquid Pagius et annalista Italus obiecissent, puderet me tam uehementer pro ualiditate diplomatis pugnare. At Pagii obiectionibus, quas contemptui potius habendas quam diluendas dixi, unam addit annalista laudatus, que causas agenti conuenientior est, quam uetera monumenta ad trutinam reuocanti ; diploma scilicet ex Ludouici cancellaria minime profectum esse, quia caret dato, quod est indicium, informe tantum eius exemplum superesse. Quis autem eruditorum affirmare unquam est ausus, Pippini, Caroli Magni, et Ludouici diplomatum autographa ad nos  seros posteros peruenisse? Attamen tanta iis fides accedit ex Codice Carolino, aliisque annalium monumentis, ut leuis admodum iactura constanter iudicetur autographorum defectus. Chorographus etiam Italie medii eui Pagio et annaliste succenturiatur, nichilo tamen minus precipuo isto munimento quidquid ueri est in sua tabula nititur, ita ut similis illi esse malit, qui nauim perforat, in qua ipse nauiget, quam predictis auctoribus, in quorum uerba iurat aduersari.

XLuII. Ceterum dati, seu date defectus, externum scilicet uitium, commune aliis etiam monumentis non tante antiquitatis Ludouiciano parum nocet. Datum quippe est in Aquisgranensi conuentu anno 817, uI Kalendas Iulias, ut principio eius legitur  124: »Anno incarn. Domini nostri Iesu Christi 817, imperii uero gloriosissimi principis Ludouici quarto, uI Idus Iulias, cum in domo Aquisgrani palatii, que Lateranis dicitur,  abbates complures una cum suis resedissent monachis, etc.« Quos inter recensetur Iosue abbas uolturnensis monasterii, pontifici acceptissimus, ut docet Mabillonius  qui chronographo eiusdem monasterii rei monumentum suppeditauit, ut diximus . Quod autem maxime attendi oportet in diplomate, subscriptiones antiqui moris, quales fuisse dicuntur donationi a Pippino rege primum facte Carisiaci, subiunguntur. De Pippiniana siquidem liber Pontificalis  hec tradit in uita Adriani: »Promissionem illam, quam eius sa. me. genitor Pippinus rex, et ipse precellentiss. Carolus cum suo germano Carolomanno, atque omnibus iudicibus Francorum fecerant beato Petro, et eius uicario sa. me. domno Stephano iuniori pape.« Ac de eadem alibi  dixerat: »A beato Petro, atque a sancta Rom. Eccl. uel omnibus in perpetuum pontificibus ap. sedis misit possidendam, que et usque hactenus in archiuio sancte nostre Ecclesie recondita tenetur.« A quibus non  uideo quid discrepet Ludouiciani diplomatis finis: »Per legatum sancte Romane Ecclesie Theodorum nomenculatorem domno Paschali pape direximus;« et subscriptiones imperatoris, filiorum, episcoporum, abbatum, comitum, officiorumque palatinorum quorum numerus tantum affertur tam a uolturnensi quam a Cassinensi chronographo, quemadmodum ipso in diplomate numerantur. Id uero esse maximum antiquitatis indicium colligitur ex Anselmo Lucensi  qui eodem anno 1073, cum Gregorius uII pontificatum, Lucensem episcopatum iniit. Nam suam in collectionem canonum a Gratiano postea amplificatam, retulit ex Ottonis et Henrici priuilegiis caput de electione pontificis , aitque in fine: »Et subscripserunt ambo imperatores quisque suo tempore, et episcopi XXIII, et abbates uI, comites XIII, optimates XuII, quorum nomina infra uidebimus in utroque priuilegio; decem  scilicet episcopor. in Ottoniano, XIII in Henriciano; et sic de ceteris ab Anselmo simul coniunctis. Quamobrem Ludouiciani diplomatis negari non potest apographum ad nos peruenisse, sed apographum multe antiquitatis, quippe quod Anselmo eidem  notum  eque ac duo superiora, non ex autographis, sed ex iis exemplis, de quibus principio dixi , et quorum caput erat Ludouicianum integrum, duobus ceteris contractis: quod patet ex subscriptionum recensione.





125 [a 1Kb] PRIuILEGIUM LODOuICI IMPERATORIS DE REGALIBUS CONFIRMANDIS PAPE PASCHALI.

 In nomine Dei omnipotentis Patris, et Filii, et Spiritus sancti [b 1Kb] . Ego Ludouicus [c 1Kb] imperator Aug. Statuo et concedo per hoc pactum confirmationis nostre tibi beato Petro principi apostolorum, et per te uicario tuo domno Paschali summo pontifici et uniuersali pape, et successoribus eius in perpetuum, sicut  a predecessoribus uestris [d 1Kb] usque nunc, in uestra potestate et ditione tenuistis et disposuistis, ciuitatem Romanam cum ducatu suo et suburbanis, atque uiculis omnibus, et territoriis eius montanis, ac [e 1Kb] maritimis, littoribus ac portubus, seu cunctis ciuitatibus, castellis, oppidis ac uiculis in Tuscie partibus, id est: Portum, Centumcellas, Chere, Bledam, Manturanum [Maturanum], Sutrium, Nepe, Castellum, Gallisem, Hortem [Ortam], Polimartium, Ameriam, Todem, Perusium cum tribus insulis suis, id est  maiorem et minorem puluensim [puluensim et lacum], Narniam [f 1Kb] , Utriculum, cum omnibus finibus ac territoriis ad suprascriptas ciuitates pertinentibus

Simili modo in partibus Campanie Segniam, Anagniam, Ferentinum, Alatrum, Patricum, Frisilunam  cum omnibus finibus 126 Campanie, necnon et Tyburim cum omnibus finibus ac territoriis ad easdem ciuitates pertinentibus [g 1Kb] .

Necnon et exarchatum Rauennatem cum [sub] integritate, cum urbibus, ciuitatibus, oppidis et castellis, que pie recordationis domnus Pipinus rex, ac bone memorie genitor noster Karolus imperator [h 3Kb] beato Petro apostolo et predecessoribus uestris iamdudum per donationis paginam restituerunt: hoc est ciuitatem Rauennam, et Emiliam [Aemiliam] [i 2Kb] , Bobium  [a 1Kb] , Cesenam, Forum Populi [Pompilii], Forum Liuii, 127 Fauentiam, Immolam [Imolam]; Bononiam, Ferrariam, Comiacrum [Comiaclum], et Adrianis, que et Gabelum [Gabellum], cum omnibus finibus, territoriis atque insulis in terra marique ad supradictas ciuitates pertinentibus [b 1Kb] : simul et Pentapolim [c 1Kb] , uidelicet Ariminum, Pisaurum, Fanum, Senogalliam, Anconam, Ausimum [Auximum], Humanam, Hesim, Forumsimpronii, Montem Feretri, Urbinum et territorium ualuense [Balnense], Callem, Luciolis, Egubium [Eugubium] cum omnibus finibus ac terris ad easdem ciuitates pertinentibus.  Eodem modo territorium Sabinense, sicut a genitore nostro Karolo imperatore beato Petro apostolo per donationis scriptum concessum est, sub integritate, quemadmodum ab Itherio et Maienario abbatibus missis illius inter idem territorium Sabinense atque Reatinum definitum est [d 2Kb] .

Item in partibus Tuscie Langobardorum castellum Felicitatis, Urbiuetum, Balneum Regis, Ferenti Castrum, uiterbium, Orclas, 128 Martam, Tuscanam, Populonium, Suanam, Rosellas [e 2Kb] , et insulas Corsicam [f 3Kb] , Sardiniam et Siciliam sub integritate, cum omnibus adiacentibus ac territoriis maritimis, littoribus,  portubus ad suprascriptas ciuitates et insulas pertinentibus.

Item in partibus Campanie Soram, Arces, Aquinum, Arpinum, Theanum et Capuam [a 1Kb] , et patrimonia ad potestatem et ditionem uestram pertinentia, sicut est patrimonium Beneuentanum 129 et Salernitanum [b 2Kb] , et patrimonium Calabrie inferioris et superioris, et patrimonium Neapolitanum, et ubicumque in partibus regni atque imperii a Deo nobis commissi patrimonia uestra esse noscuntur [c 1Kb] . Has omnes suprascriptas prouincias, urbes ac ciuitates, oppida atque castella [castra], uiculos ac territoria, simulque et patrimonia, iam dicte Ecclesie tue, beate Petre apostole, et per te uicario [tuo] spirituali Patri nostro donno Paschali summo pontifici, et uniuersali  pape, eiusque successoribus usque in finem seculi eo modo confirmamus, ut in suo detineat [detineant] iure, principatu atque ditione.

Simili modo per hoc nostre confirmationis decretum  firmamus donationes quas pie recordationis donnus Pippinus rex auus noster, et postea donnus et genitor noster Carolus imperator beato apostolo Petro spontanea uoluntate contulerunt [d 1Kb] . Necnon et censum et pensiones, seu ceteras donationes [dationes], que annuatim in palatium regis Langobardorum inferri solebant, siue de Tuscia Langobardorum, siue de ducatu Spoletino [Spoletano]: sicut in suprascriptis donationibus continetur. Et inter sa. me. Adrianum papam, et donnum ac genitorem nostrum Carolum imperatorem inuenit, quando idem pontifex eidem de suprascriptis ducatibus, id est Tuscano et Spoletino sue 130 auctoritatis preceptum confirmauit [e 1Kb] . Eo scilicet modo ut annis singulis predictus census Ecclesie beati Petri apostoli  persoluatur, salua super eosdem ducatus nostra in omnibus dominatione et illorum ad nostram partem subiectione [f 1Kb] .

Ceterum, sicut diximus, omnia superius nominata  ita ad nostram [uestram] partem per hoc nostre confirmationis decretum [a 1Kb] roboramus, ut in uestro uestrorumque successorum permaneant iure, principatu atque ditione, ut neque a nobis, neque a filiis uel successoribus nostris per quodlibet argumentum siue machinationem in quacunque parte minuatur uestra potestas, aut uobis de suprascriptis omnibus uel successoribus uestris inde aliquid subtrahatur, de suprascriptis uidelicet prouinciis, urbibus, ciuitatibus, oppidis, castris, uiculis, insulis, territoriis atque patrimoniis, necnon et pensionibus atque censibus. Ita ut neque nos ea subtrahamus, neque quibuslibet subtrahere uolentibus consentiamus: set [sed] potius omnia que superius leguntur, id est prouincias, ciuitates, urbes, oppida, castella, territoria et patrimonia,  atque insulas, census et pensiones Ecclesie beati Petri apostoli, et pontificibus in sanctissima illius sede in perpetuum residentibus, in quantum possumus, nos defendere promittimus ad hoc ut omnia ea in illius [nullius] ditione ad utendum et fruendum, atque disponendum firmiter ualeat optineri [obtinere].

Nullamque in eis nobis partem, aut potestatem disponendi, uel iudicandi subtrahendiue, aut minorandi uendicamus, nisi 131 quando [quatenus] ab illo qui eo tempore huius sancte Ecclesie regimen tenuerit rogati fuerimus [b 1Kb] . Et si quilibet homo  de supradictis ciuitatibus ad uestram Ecclesiam pertinentibus ad nos ueniret [uenerit], subtrahere se uolens de uestra ditione uel potestate, uel aliam quamlibet iniquam [aliquam] machinationem metuens, aut culpam commissam fugiens, nullo modo eum aliter recipiemus, nisi ad iustam pro eo faciendam intercessionem: ita duntaxat, si culpa quam commisit uenialis fuerit inuenta: sin aliter, comprehensum uestre potestati eum remittamus [remittemus] [c 1Kb] . Exceptis his qui uiolentiam uel oppressionem potentiorum passi ideo ad nos uenerint [ueniunt] ut per nostram intercessionem iustitiam accipere mereantur. Quorum altera conditio est, et a superioribus est ualde disiuncta.

Et quando diuina uocatione huius sacratissime sedis  pontifex de hoc mundo migrauerit, nullus ex regno nostro aut Francus, aut Langobardus, aut de qualibet gente homo sub nostra potestate constitutus licentiam habeat contra Romanos aut publice aut priuate ueniendi, aut electionem faciendi [d 2Kb] : nullusque in ciuitatibus uel territoriis ad Ecclesie beati Petri apostoli potestatem pertinentibus 132 aliquis [aliquod] malum propter hoc facere presumat [e 2Kb] . Set [sed] liceat Romanis cum omni ueneratione et sine aliqua perturbatione honorificam pontifici suo exhibere sepulturam [f 1Kb] , et eum quem diuina inspiratione et beati Petri intercessione omnes Romani  uno consilio atque concordia, sine aliqua promissione [a 1Kb] , ad pontificatus ordinem elegerint, sine aliqua ambiguitate uel contradictione more canonico consecrari [consecrare], et dum consecratus fuerit, legati ad nos uel ad successores nostros reges Francorum dirigantur, qui inter nos et illos [illum] amicitiam et caritatem ac pacem socient [b 1Kb] sicut temporibus pie recordationis donni Caroli attaui [ataui] nostri, [c 2Kb] seu donni Pippini aui nostri, uel etiam donni Caroli imperatoris genitoris nostri consuetudo erat faciendi.

133 Hoc autem ut ab omnibus fidelibus sancte Dei Ecclesie et nostris firmum esse credatur, firmiusque  per futuras generationes ac secula uentura custodiatur, proprie manus signaculo et uenerabilium episcoporum atque abbatum, uel etiam optimatum nostrorum sub iureiurando promissionibus et subscriptionibus pactum istud nostre confirmationis roborauimus, et per legatum sancte Romane Ecclesie Theodorum nomenculatorem donno Paschali pape direximus [d 1Kb] .

Ego Ludouicus misericordia Dei imperator subscripsi, et subscripserunt tres filii eius, et episcopi X, et abbates uIII, et comites Xu, et bliuiothecarius [bibliothecarius] [e 1Kb] unus, et mansionarius [f 1Kb] , et hostiarius [ostiarius] [g 1Kb] unus.



APPENDIX.





134 DISSERTATIO DE DIPLOMATE OTTONIS I AUG. ET OTTONIS II REGIS.

 I. Quanquam exstet in tabulario Molis Adriane autographum huius diplomatis aureis litteris exaratum, eiusdem tamen exemplum ex cod. Albiniano in lucem prodire iussi non una ex causa. Primo siquidem Ecclesie Annalium parens abs re non esse duxit  duplici exemplo ex uaticanis codicibus diligenter collato cum autographo, uariantibusque aliquot lectionibus excerptis, illud emittere; unde Labbeus aliique plures exceptum in sua opera transtulerunt. Deinde quia cum autographum non preseferat  ullum titulum, quod aliorum diplomatum solemne est, editores alii alium apposuere: preque iis Goldastus  et Lunigius  licentius quam decuit hunc illi titulum fecerunt: »Ottonis I imperatoris pactum confirmationis, quo ditiones et ciuitates Romane Ecclesie a predecessoribus suis donatas confirmat, nonnullasque addit A. D. 962, ind. u, mense Febr. XIII die, anno Ottonis imp. 27.« Roma enim alieque ciuitates Romani  ducatus ab imperatorum donationibus secernende erant, ut late monstrauimus in precedenti Dissertatione, utque ipse Otto fatetur, constanti autographi et omnium codicum testimonio: »Sicut a predecessoribus uestris usque nunc in uestra potestate ac ditione tenuistis, ac disposuistis.« Quare Baronius recte ex ipsius diplomatis sententia istum elicuit: »Diploma Ottonis imp. de confirm. iurium Romane Ecclesie.« Et in cod. Albiniano legitur: »Exemplum priuilegii Ottonis imp. de regalibus beato Petro concessis.« Ac denique quia, cum em. Antonellus, dum tabularii eiusdem erat prefectus, ex annoso illo autographo alicubi perceptu difficillimo diplomatis exemplum publicauerit, lectori pergratum futurum est, exemplum aliud non bene centum post annis ex eodem exceptum, autographi uariante lectione non pretermissa oculis subiectum fidelibus meditari. Eruditi enim omnes egre admodum ferunt, nostra hac etate tam illustri, diploma  istud, quod tante semper fuit auctoritatis apud ueteres, interpolatum dictitari  et quidem ab apostolica sede, ut alienas 135 sibi ditiones auctoritate principum assereret. Quod quam iniuste prolatum fuerit, nil melius docere poterit quam preclarum istud monumentum summa cum fide formis cusum.

II. Ne autem quis miretur quare Ottonianum diploma, contra morem iampridem usu receptum, aureis litteris exaratum fuerit, redire eum oportet in memoriam donationis Ariperti Langobardorum regis, de qua Liber Pontificalis  sic loquitur: »Aripertus rex Langobardorum donationem patrimonii Alpium Cutiarum, que longa per tempora a iure Ecclesie priuata fuerat, ac ab eadem gente detinebatur, in litteris aureis exaratam iure proprio beati apostolorum principis Petri reformauit.« Et quod propius ad rem nostram accedit, sepe laudati Godefridi abbatis Gotwicensis animaduersio  audienda est tam de hoc diplomate  Ottonis I quam de alio Ottonis II similiter scripto in membrana purpurea, Leukfeldio teste , necnon de Henriciano an. 1014, aliisque. Notat scilicet uir doctissimus, communiorem in scribendo liquorem fuisse atramentum, quamuis ob maiorem regie maiestatis splendorem aureum liquorem adhibitum repererit; additque: »Ex quibus regum ac imperatorum nostrorum Teutonicorum in diplomatibus magnificentia ac maiestas sacro illo encausto apud imperatores antiquos, Grecos presertim ita celebrato ac decantato, longe augustior ac splendidior elucescit.« His fidem adiungit rei diplomatice facile princeps Mabillonius annis aliquot uetustior Godefrido; qui cum anno 1685 Rome uersaretur Octobri mense, eadem liberalitate ac beneuolentia usus fuit cardinalis Ottoboni, qua ego sextodecimo iam anno utor em. card. Dominici Passionei ad benemerendum de litteris, litteratisque omnibus natura instituti. Narrat igitur  uir doctissimus  quemadmodum inter non paucos ueteres codices laudati cardinalis benignitate ad se transmissos, ut commodius atque utilius domi eos uersaret atque expenderet, in horum altero indicem reperit priuilegiorum Ecclesie Romane: »Quorum aliqua, ut ibidem legit, ad perpetuam rei memoriam conseruandam per fel. rec. Innocentium papam Iu in concilio Lugdunensi sub bulla sua et sigillis quadraginta prelatorum, qui presentes fuerunt, sunt annotata et transsumpta, et eisdem transsumptis sic annotatis dictus dominus Innocentius, predicto approbante concilio, fidem decreuit perpetuo sicut originalibus adhibendam.«

136 III. Primum locum inter imperatoria occupare dicuntur priuilegia duorum Ottonum, primi et secundi, tum Henrici Augusti: »Litteris aureis per totum scripta, quorum primum non est sigillatum, licet ex tenore ipsius appareat, quod debuit sigillari; sed secundum est sigillatum aurea bulla imperiali,  non tamen est data apposita in eodem, et in utroque sunt posite subscriptiones ipsorum imperatorum, ac prelatorum, et principum suorum.« Quamobrem uir doctissimus exsultans gaudio sua omnia confirmari ait, que in opere de re diplomatica obseruauit. Hinc patet, quanta cum fide Romani pontifices iura sua uindicauerint apostolice sedi. Non enim Pippini, aut Caroli, et Ludouici diplomata, unde Ottonum et Henrici priuilegia profecta sunt, transcribi probarique tam solemniter Innocentius uoluit, quorum apographa tantum exstabant, sed ea duntaxat quorum autographa presto erant. Quin etiam autographorum si qui erant defectus, archiui monumenta non silent. Que omnia, mirum est cur fiduciam non neminis haud represserint, qui opinionem suam prefracte sustinens, de talium priuilegiorum fide aliquid detrahere non est ueritus. Et uero cum uetera monumenta in tot codicibus inconstanter scripta reperiuntur, equa et recta de iisdem suspicio suboriri potest: at cum  autographum eorum exstat , tum uero de iis ullatenus dubitare audacia est. Profecto si Innocentius mirabilis typographice artis presagus fuisset, tam multa authentica exempla fieri non curasset. Bene autem id nobis cessit. Etenim ex iis unum seruatur in archiuo Adriane Molis una cum eodem autographo in purpurea membrana litteris aureis, conscripto, unde plenissimam fidem accipit. Eorum plura diligentissime custodiri in archiuo Cluniacensi capsa ferreis laminis circumducta testatur oculatus testis em. card. Dominicus Passionei in huiusmodi ueteribus monumentis indagandis nulli secundus. Mabillonius ipse ibidem exempla illa authentica se uidisse testatur . Inde, sin Goldasto sancte sedi hosti infensissimo, annaliste Italo , tot monumentorum ueterum  editori, facile admodum fuit, per accuratum aliquem inspectorem quidquid suspiciosum illi erat, exquirere. Sic Pagium, quem Ludouiciano diplomati aduersantem sequitur, imitatus esset, qui  a Goldasti obiectionibus Ottonianum uindicans, illud iure uocat certissimum antiquitatis monumentum.

137 Iu. Que due res iure obiici posse uiderentur primo aspectu, defectus sigilli et annus imperii 27, si attente examinentur, euanescunt. Priuilegium siquidem est datum die 13 Februarii, dieque crastino imperator ab Urbe profectus est, quod ex Cod. uat. 1340 per id tempus conscripto, animaduertit Georgius ; de Ioanne enim XII ita ibidem legitur: »Huius tempore scilicet, anno inc. Domini 962, primum uenit Romam Otto imp. cum Adelaida mense Ian. die 31, fer. uI, et stetit ibi diebus 15 et exiit inde m. Febr. die 14 in festo sancti ualentini ind. u.« Quid uero facilius, breui aliquot horarum intercapedine, accedente adolescentis pontificis desidia, eiusque etatis mira scriniariorum  inertia, quam necessarie appositionis sigilli pretermissio? Preterquam quod, ut Godefridus  animaduertit de sigillis Ottonis: »In regiis imberbis plerumque et uultu adhucdum iuuenili, capite uel nudo, uel clausa saltem corona redimito, in manibus uel baculum regium, uel lanceam, et umbonem gestans apparet. Cum e contra in imperialibus barba quodammodo prolixa, corona superne clausa, pomoque et sceptro ornatus representetur, quale quid in Zyllesiano sigillo Heineccius obseruauit.« Forte igitur celatum nondum fuerit. Ita scilicet coniicere posset qui autographum non uidit. Secus sentiet qui illud uidit: perforata enim membrana duobus consuetis locis in extrema parte ostendit sigillum indiligentia custodum periisse. Ad chronologiam quod attinet, similis priuilegio apposita pro monasterio Laurishamensi apud Freherum  occurrit: »Data uII Kal. Febr. anno incarn. D. N. I. C. 963,  ind. uI, regnante pio imperatore Ottone anno 28. Actum Papie feliciter.« Huic uero Struuius in noua edit. Freheri statim subiicit alterius diplomatis hanc subscriptionem: »Data II Non. Maii anno incarn. Dominice 965, indict. uIII; anno regni domini Ottonis 30, imperii uero 3. Actum Herestein Palatio, in Dei nomine feliciter. Amen.«

u. uen. Card. Baronius, que erat summa eius eruditio , continuo post subscriptiones et datum: »Ita numerans, ait, a tempore adepti regni eosdem annos iungens cum imperio, cuius hic primus est annus numerandus, reliquos autem annos preteritos proprios esse regni, eiusdem Ottonis diplomata docent atque acta synodalia cuncta, quibus nichil constantius.« Godefridus autem  Laurisham. monasterii priuilegio laudato ex antiqua editione Freheri, ut demonstraret singulare non esse illud Ecclesie Romane, subiungit, 138 se in aliis obseruasse regni annos ab iis imperii separari. Quam  rem annalista etiam Italus affirmat, secus enim esse non potest, cum denominatio imperatoris, atque imperium non inciperent, nisi ab suscepto de manu pontificis imperiali diademate. Preter hec duo admodum leuia, nichil posse obiici mox planum fiet. Quamobrem chorographus  qui Ludouicianum, cuius ope suam tabulam confecit, tam male accepit, de Ottonis et Henrici priuilegiis  eum sermonem habet, quo passim utuntur qui eruditi uideri uolunt, sibique admodum placent, cum imposuerint uulgo: »Et bina, inquit, diplomata, nisi et hec in discrimen uocentur, Ottonis I et Henrici I.« Quid autem hisce immoror? Nec sigilli defectus, neque chronologia minus exacta priuilegii conditionem mutant. Eius siquidem autographum exstat, confectumque est ex Ludouiciano diplomate et chartis donationum archiui Romane Ecclesie. Plura in eodem sunt, que in Ludouiciano haud leguntur, nonnulla etiam in isto existentia in priuilegio Ottonis desiderantur. Ea uero  negotium nobis posteris facessere, at priuilegio fidem minuere nequaquam possunt. Itaque nostrum est explorare, cur ita factum, non autem damnare que aut mente non assequimur aut cum nostra opinione pugnantia negligimus. Atque hec satis sint de sinceritate diplomatis, cuius capita singula aggredior expendere.

uI. Que fori magis quam ueterum monumentorum indolis satagentes in Ludouiciano desiderant, ea in Ottonis priuilegio non desunt. Otto enim I Dei gratia imperator, et diuina prouidentia rex, Otto II appellantur. Id nouum in diplomate, quod nullo Carolingiorum exemplo una cum imperatore filius rex Germanie, cui nil cum Romanis eorumque rebus, diploma conficit, omniumque fit compos que uni imperatori debentur: tanta tum temporis Rome inertia erat, tanta precipuarum rerum obliuio! Quid enim Germanie regi cum ordinatione pontificis? Attamen uel imperatoris, uel filii regis missorum presentia decernitur promissioni pontificis ante consecrationem.  Quid regi eidem cum regno Italie? Attamen paterne spontanee donationis sex ciuitatum ex eodem regno rex filius fit particeps. De confirmandis quibuscunque iuribus sancte sedis nichil dico, nam et Carolus et Carolomannus Pippini regis filii donationem Exarchatus Carisiaci confirmarunt, quod pluribus ex Cod. Carol. epistolis constat. Quare Otto Carolingios omnino imitaturus, seu potius bibliothecarius et scriniarii, qui donationes habuerunt ob oculos, paruipendentes, num regie an imperiales essent, diploma 139 confecerunt a prisco more absonum, quo scriptores posteri aut in dubium reuocato, Ottoni Magno gloriam imprudentes eriperent, aut abutentes ius imperatorium cum regio confunderent; quod satis superque esse factum ab iurisconsultis Germanicis nostratibusque aliquibus compertum est. Eoque id magis quod Otto, ut nuper uidimus, nullo inter regnum et imperium seruato discrimine, aliquot in priuilegiis ad regni annos preteritos,  imperiales tunc incipientes adnexuit. Miror, nouum iis argumentum suppeditatum uerbis illis spondemus, atque promittimus, non esse arreptum ad spissiores tenebras effundendas pontificie historie. At confirmandi roborandique subsequentibus uocibus deterriti, preterea sermonis similitudine in iuramento per nuntios prestito  intelligentes, maiorem uim inesse promittendi ac spondendi uocibus Germanie Augustorum, quam statuendi et concedendi Carolingiorum, necnon Henricum concedendi uoce usum esse in spontanea donatione sua, nouum illud argumentum, ut arbitror, deseruerunt.

uII. Rome et eius ducatus confirmatio fit iuxta Ludouicianum diploma, tametsi omittitur et successoribus in perpetuum, titulusque additur Petro clauigero regni celorum, quod postremum factum puto insinuandi causa etiam Germanis amorem Carolingiorum erga tantum principem. Successorum autem omissio infra emendatur in generali omnium donationum  collectione, apponendo: Eiusque successoribus usque in finem seculi. Quod maioris momenti est, Campania et eius ciuitates silentio pretereuntur, regio scilicet celeberrima tum Caroli Magni tempore , tum Ludouici eius filii, a quo pre aliis recensetur Patricum non ignobile oppidum nono seculo, ut patet ex antiqua Notitia , que tribuitur Leoni Sapienti apud Schelestratium , ac proinde ad nonum seculum spectat. Oppidulum hodieque exstat, cui nomen Pratica, ubi olim celeberrima urbs Lauinium, ut accurate Philippus Ametus adnotat in suis tabulis Latii. Et chorographus Italie medii eui , quod maxime notari uelim, obseruans locum Magino quoque haud ignotum, laudansque Ortelium aientem: »Patricum Romani ducatus in Latio oppidum:« Holstenii opinionem reiicit, putantis Patricum esse, ubi olim Linternus, in terra Laboris; inde: »Si in Latio, inquit, siue in Campania Romana Patricum habemus iuxta Ludouicianum,  cur illud petere a longinquo et extra ducatum?« Ita ille uetustissimi Ludouiciani diplomatis auctoritate hanc ciuitatem astruit, quam nescio an alibi quis repererit preterquam in Leonis Sapientis 140 Notitia, et in hoc diplomate. Equidem nullo in Prouinciali, seu Notitia, ciuitatem istam inuenio: quare a Saracenis uastatam, fortasse etiam excisam nono eodem seculo, aut metu illorum desertam ab incolis credibile est. Certe ex Ioannis uIII epistolis maxima Italie damna, presertim in ore maritime oppidis, illata esse constat. Et Liber Pontificalis  testatur oppida etiam munitiora Ostiam et Portum ante annos quinquaginta magno in discrimine fuisse uersata; quare Gregorius Iu nouis munitionibus Ostiam cinxit, ne a Saracenis diriperetur, et Portus muniendi sollicitudinem habuit.

uIII. Ex iisdem uero epistolis Ioannis passim, ac presertim 217, 246, 277, 286, 293, 299, nouum nomen iam tunc accessisse Campanie in ciuili administratione  comperimus. Suburbanas enim ciuitates una cum aliis omnibus Campanie, terre et territorii nomine appellatas deprehendimus. Quare idem pontifex Berengarium orat, ut imperatori referat , quemadmodum Lambertus comes Spoletanus, collecta populi multitudine, omne territorium sancti Petri inuasit. Nec dubitari posse uidetur, quin Campania Romana omnis, territorium sancti Petri appellaretur, quia regiones cetere priscum nomen retinebant, ut patet ex concilio Rauenne habito ab eodem pontifice anno 877, apud Labbeum , cuius can. 17 ita decernitur: »Sancimus, ut amodo et deinceps nullus cuiuslibet gentis, uel ordinis homo monasteria, cortes, massas, et salas tam per Rauennam, et Pentapolim, et Aemiliam, quam et per Tusciam Romanorum atque Langobardorum, et omne territorium sancti Petri apostoli constitutas presumat beneficiali more, aut scripto, aut aliquolibet modo petere, recipere, uel conferre.« Terre postea nomine  cunctas prouincias a Radicofano usque Ceperanum dictas esse uetera monumenta testantur. Quin etiam Otto in suo Iuramento  Ioanni XII per nuntios prestito, terre sancti Petri nomine ecclesiasticam omnem ditionem amplectitur. Sed hoc in eiusdem diplomate nec terre, nec territorii nomen auditur, suburbanis, Campanieque ciuitatibus uno ducatus nomine comprehensis. Ita etiam tempore Innocentii III, cum Tuscia utraque patrimonium appellabatur, uno ducatus nomine pars eius Cistiberina, seu suburbane, et Campanie ciuitates a Tuscia secernebantur, ut uidere est apud Baluzium . Innocentius enim »ad suam presentiam conuocauit episcopos, et abbates, comites, et barones, potestates, et consules ciuitatum de Tuscia, Ducatu, et Marchia,« quantumuis eo tempore Campania latius 141 extenderetur, ac bipertito diuisa Campanie et Maritime nominibus clara esset. Hec adnotasse satis sit ad illustrationem diplomatis annis  145 a Ludouiciano distantis.

IX. Ad Exarchatus donationem omnium primam uenitur, que recte admodum Pippino et Carolo tribuitur, tum quia Carisiaci uterque eam fecisse sepius dicitur in Cod. Car., tum quia Carolus ciuitates, quarum possessionem inire per Langobardos non licuerat, sancte sedi omnes asseruit. At perperam imperatores ambo nuncupantur, que res sine dubio ascribi debet crasse illius eui ignorationi. Qui ex Ludouici silentio colligunt Ludouicianum diploma supposititium esse, suam ipsorum allucinationem patefaciunt: in Henriciano enim, quia Ottonum etiam nomina proferre libuit, Ludouicum quoque nominari oportuit, non quia de Exarchatu quidquam ad illius liberalitatem pertineat, sed quia donationes auitam et paternam confirmauit, quas postea Ottones et Henricus similiter roborarunt. Huiusmodi autem censorum solertiam satis mirari non possum. Si enim usquam Ludouici nomen desiderandum erat, in Urbis  Romanique ducatus concessione, que neque a Pippino, neque a Carolo facta esse ullo in loco reperitur, probabilius desideratum esset, non uero in donationibus tam ex conuento, quam sponte factis, quarum auctores charte et monumenta apostolici archiui exhibebant. Audacia quidem ingens fuisset autographi uerba illa: »sicut a predecessoribus uestris usque nunc in uestra potestate ac ditione tenuistis et disposuistis:« prorsus abiicere, eorumque loco ponere: »Que pie recordationis Ludouicus predecessor noster exc. imp. iamdudum per donationis paginam contulit.« At non minor audacia est Ludouicianum diploma commentitium declarare, quia Otto illius mentionem non facit, dum Pippini et Caroli donationem recenset. Equidem pro certo habeo, neque Henricum prolaturum fuisse illius nomen, nisi necessario apponendum fuisset, ut pari afficerentur honore Germani principes Henrici predecessores: non enim Ludouici quam Ottonum minus intererat iurium sancte sedis uindicem in solemni diplomate appellari, in quo  aut silentio preteriri Ottones, aut Ludouicum, qui in Pippiniana et Carolina donatione confirmanda utrumque precesserat, iisdem premitti oportuit. Notanda etiam est uox illa restituerunt Ludouiciani diplomatis, mutata in contulerunt, quia scilicet cause, cur antiquitus erat adhibita, ignorabantur Ottonum euo. Attamen Liber Pontificalis in uita Stephani II de donatione, quam rex Langobardorum eludere ausus fuerat, 142 reddendi ac restituendi uocibus sepe sepius utitur. Et licet Pippinum  legato imperiali protestatum fuisse dicat »quod nulla eum thesauri copia suadere ualeret, ut quod semel beato Petro obtulit, auferret:« paulo post subiungit: »restituit ipsas ciuitates prelatas, addens et castrum, quod cognominatur Comiaclum:« Usque adeo uerum est, monumenta uetera grammaticis censoribus non indigere.

X. De pluribus Caroli unius donationibus Ottonianum diploma a Ludouiciano nonnichil discrepat, ita  tamen, ut perspicue monstret, una cum Ludouici diplomate, monumenta archiui esse adhibita. Si easdem recensendi ordinem spectes, exemplum Ludouiciani agnoscis; si nonnullas detractiones atque additiones iis intermistas consideres, non aliunde profectas esse quam ex archiuo intelligis. Et uero Sabinensis territorii pura puta donatio recensetur. Controuersia autem finium, que possessionem diu distulerat, tandemque sublata erat a regiis missis Itherio et Maginario abbatibus, siletur. Eam siquidem Ludouici euo, tum quia recens memoria erat, tum quia ob constitutos certos fines necessaria uisa fuit, religioni habitum esset non exprimere. Tempore autem Ottonis, diuturna possessionis nunquam interrupte prescriptio, secus faciendum persuadebat. In Tuscie Langobardorum ciuitatibus enumerandis tanta inter duo diplomata conuenientia est, ut unum fere atque idem esse utrumque uideatur. Sed post Rosellas trium insularum donatio penitus reticetur ab Ottone, ita ut  uiris doctissimis, mihique aliquandiu interpolatio Ludouiciani apographi suboleuerit. Quid uero? Ex Leonis III epistolis e situ erutis a Conringio Corsice donatio certa suppetit, et ipso hoc in diplomate continuo sequitur donatio alia per designatos fines, que a Lunis cum insula Corsica orditur, et infra confirmatur donatio Sicilie cum ea conditione, si Deus nostris manibus tradiderit, quia uidelicet sub iugo Saracenorum anno iam centesimo tricesimo quinto infeliciter gemebat. Corsica etiam et Sardinia fortuna eadem utebantur; hoc tamen hisce cum illa discrimen maximum intercedebat, quod amplissimi reditus in egenos et Ecclesiarum decorem erogandi nulla unquam obliuio delesset patrimonium Siculum; Sardinie autem et Corsice uectigalia admodum angusta nullo fere loco habebantur a sancta sede, ita ut, nisi donatio illa per designatos fines in archiuo reperta esset, ne Corsice quidem nomen ab Ottone prolatum iri credendum sit. Hac tantum in re inter illas conuenit, quod Germanie Augusti nullam unquam  sollicitudinem de iis habuerunt, nisi cum aliena ope ad sanctam sedem postliminio redierunt. Tunc 143 enim illos, Sicilie presertim et Sardinie, inhiasse historia nos docet.

XI. Ceterum ne a Sardinia digrediar, que in priuilegio Ottonis desideratur, iis quidem non adhereo, qui precipitem fidem adhibent actis Siluestri in Librum Pontificalem relatis, in quibus Sardinia donata fuisse dicitur ecclesie sanctorum Marcellini et Petri. Nam septimo seculo ineunte sanctus Gregorius Magnus  uitali defensori iura sancte sedis illic administranti: »Quoniam uero, inquit, possessores nos Sardinie petiuerunt, ut quia diuersis oneribus affliguntur, Constantinopolim debeas pro eorum remedio proficisci, licentiam tibi eundi concedimus.« Romani quidem defensores Sabinus et uitalis, necnon Petrus notarius a nunciis, legatisue apostolicis parum discrepare uidentur . Nam  monasteria, ecclesie uacantes, episcopi, et presbyteri totius insule iis committuntur. At de temporali dominatione sancte sedis ante iconomachos mussitare, mentiri est. Secus reperitur Caroli Magni euo, precipue post renouationem imperii. Cum enim Saraceni Hispanie fere quotannis in Sardiniam et Corsicam excurrerent, magnamque iis insulis molestiam inferrent, anno 806 et sequentibus Pippinus Caroli filius rex Italie Burghardum comitem stabuli misit in Corsicam cum classe, illam tuiturus, ut arbitror, sancte sedi, cui per eadem tempora donatam fuisse uidimus . Annales Fuldenses id testantur, quibuscum concinunt Eginhardo tributi, Bertiniani, aliique, quorum uerba ipsa refert Aimoinus , que cum sint alicuius momenti, audienda sunt: »Qui iuxta consuetudinem suam de Hispania egressi, primo ad Sardiniam appulsi sunt, ibique cum Sardis prelio commisso, et multis suorum amissis, nam tria millia ibi cecidisse perhibentur, in  Corsicam recto cursu peruenerunt. Ibi iterum in quodam portu eiusdem insule cum classe, cui Burchardus preerat, prelio decertauerunt, uictique ac fugati sunt, amissis 13 nauibus, et plurimis suorum interfectis.« Annales Fuldenses aliique hanc pugnam ad annum referunt 807, quare cum Leonis III littere spectent ad sequentem annum, preiuisse etiam posset donationem; idcirco num Pippinus paterna iura, an sancte sedis defenderit, discerni non potest. Quod tuto affirmandum est, Greci tunc temporis egre admodum tuentes Siciliam, quam tandem anno 827 amiserunt, iure omne exciderant in duabus illis insulis. Nec liquet, num Sardinia perinde ac Corsica in Caroli potestatem uenerit, nam de Corsica tantum annales loquuntur.

144 XII. Hauddum uero e situ erutum esse monumentum uetus, quo auerteretur dubitatio omnis, non facit ut diploma Ludouicianum temere arguatur falsi. Nam seculo XI iura sancte sedis non modo in  Sicilia, de qua est dictum satis, sed in duabus etiam aliis insulis postliminio redierunt. Exstant apud Labbeum  Gregorii uII epistole huius rei testes. Corsos uidelicet  anno 1076 ualde commendat, quod ad apostolice sedis ditionem reuerti cupiant, ut ei significauerant; auxilium pollicetur, »habemus, inquiens, per misericordiam Dei in Tuscia multas comitum et nobilium uirorum copias ad uestrum adiutorium, si necesse fuerit, defensionemque paratas;« ad eos se mittere ait legatum Pisanum episcopum, cui fidelitatem prestent, »premissa tamen sancti Petri, et nostra, nostrorumque successorum;« ac denique ad fidei constantiam hortatur. Cum Sardis negotium pontifex ipse inchoat ; dans enim litteras »Mariano Turrensi, Orzocco Arborensi, item Orzocco Calaritano, et Constantino Callaurensi iudicibus Sardinie,« dum adhuc Capue esset an. 1073 ad pristinam obedientiam eos hortatur, ac propediem se ad eos missurum promittit legatum suum, multa interim demandans  Constantino Turrensi archiepiscopo, quem consecrauerat Capue. Quid littere iste profuerint, colligitur ex aliis sequenti anno datis  ad Orzoccum iudicem Calaritanum, qui pontifici scripserat se uenturum Romam. Ex iisdem uero litteris liquet, quid Constantino archiep. in mandatis dederit, quidue pontifex de sancte sedis iure deliberauerit: »Admonemus, inquit, prudentiam tuam, ut de causa, quam per archiep. Constantinum Turrensem hoc in anno a nobis Capue consecratum tibi mandauimus, cum ceteris Sardinie iudicibus loquaris; et firmiter inter uos communicato consilio, quidquid uobis inde cordi, et animo sit, celeri nobis responsione notificate, scientes, quoniam nisi in hoc anno certa nobis super hac re ratione respondeatis, nec amplius uestra responsa queremus, nec tamen ulterius ius et honorem sancti Petri irrequisitum relinquemus.«

XIII. Persuasissimum esse uides sancto pontifici,  Sardiniam iuris esse sancti Petri; ex aliis autem eiusdem litteris  ad eumdem iudicem datis anno 1080 perinde intra et extra Italiam pro certo haberi mox intelliges. Populonii episcopum legatum suum magno cum honore susceptum in Sardinia, adeoque sibi et sancto Petro debitam deuotionem esse prestitam gratias Deo agit; deinde inter cetera ad ceptum negotium pertinentia hec subdit: »Preterea nolumus, scientiam tuam 145 latere, nobis terram uestram a multis gentibus esse petitam, maxima seruitia, si eam permitteremus inuadi, fuisse promissa, ita ut medietatem totius terre nostro usui uellent relinquere, partemque alteram ad fidelitatem nostram sibi habere. Cumque hoc non solum a Northmannis, et a Tuscis, ac Longobardis, sed etiam a quibusdam Ultramontanis crebro ex nobis esset postulatum, nemini in ea re unquam assensum dare decreuimus, donec ad uos legatum nostrum mittentes, animum uestrum deprehenderemus.  Igitur quia deuotionem beato Petro te habere in legato suo monstrasti, si eam, sicut oportet, seruare uolueris, non solum per nos nulli terram uestram ui ingrediendi licentia dabitur; sed etiam si quis attentauerit, et seculariter, et spiritualiter prohibebitur a nobis ac repulsabitur. Auxilium denique beati Petri, si in ipsius fidelitate perseueraueritis, procul dubio quod non deerit uobis et hic et in futurum, promittimus.« Si cui lubet in sectariorum gratiam mendacii arguere sanctum pontificem, quia opinionibus suis suisque coniecturis parum fauet, bene illi sit. Equidem uideo, cum quatuor hisce iudicibus, qui, totidem quasi reges, in Sardinia dominabantur, sanctum pontificem agere eadem fere ratione, qua cum Corsis ultro se beato Petro more maiorum subiicientibus, ante annos quatuor gesserat. Quamobrem haud ita multo post apostolice sedi obsequium priscum ab utraque insula esse prestitum, antequam Pisani et Genuenses post seculi  sequentis dimidium de illarum possessione acerrime decertarent, crediderim.

XIu. Sub initia eiusdem seculi supremum sancte sedis dominium utrobique esse cognitum, testis est omni exceptione maior liber censualis codicis Albiniani, cuius auctoritate usus sum in prefatione . Ibi enim tres iudices Sardinie, excepto Gallurensi, suum tributum quotannis soluere apostolice sedi perspiciuntur: »Iudex Calaritanus II lib. argenti pro censu, iudex Arborensis II lib. et iudex Turritanus II lib.« preter archiepiscoporum, episcoporum, et ecclesiarum totius insule tributa. Ad Corsicam quod attinet, Innocentius II qui pontificatum iniit anno 1130, concessisse dicitur eam insulam »Ianue sub annuo censu unius libre auri.« De utraque insula in libro censuum edito a Muratorio  sermo fit admodum diuersus; nam et consulibus Ianuensibus census Corsice prescribitur; et Gallurensis Sardinie iudicis census enuntiatur, Calaritani iudicis omisso; at  cum in eo codice publici iuris facto pro libro censuum Cencii, Honorii Iu fiat mentio, qui anno 1285 ad Petri cathedram ascendit, 146 nemo non uidet, quanti faciendus sit pro seculi undecimi ac sequentis iuribus sancte sedi asserendis. Ne in genuino quidem Cencii, si alicubi latet, quicunque eum possidet, Albiniani ueterem sinceritatem reperiet. Nam Celestini III pontificis euo, cum Cencius ei conscribendo dabat operam, non parua in prouinciis discrepantia erat, ut patet ex Notitia ecclesiastica eius temporis apud Schelestratium . Id tamen commodi ex posteriori eo libro censuum suppetit, quod usque ad Bonifacii etatem, et ad migrationem sancte sedis in prouinciam iuris apostolici sub finem seculi XI in utraque insula instaurati continuationem, utcunque a Pisanis et Genuensibus disturbatam, quos nonnulli ex Germanie imperatoribus sunt imitati, perspicimus: quare inuestituras utriusque insule fieri ceptas ab eodem Bonifacio uIII  Aragonie regibus, non iuris, sed census nouam indolem induxisse compertum erit. Si cui monumenta huiusmodi propriis oculis usurpare lubet, Raynaldum adire potest . Satis enim mihi esse uidentur que sunt allata, ad illustrationem Ottoniani diplomatis, in quo nulla fit mentio Sardinie.

Xu. In calce donationis eius per designatos fines, cui diploma Ottonis Corsice nomen acceptum refert, Spoletanus et Beneuentanus ducatus donati dicuntur sancte sedi; sed uerba illa ex Libro Pontificali haud dubie desumpta, interpretationis egent. Nam Spoletanum una cum Tuscie ducatu apostolice sedi oblatum fuisse et Codex Carolinus , et diploma Ludouicianum testantur, sed »salua semper super eosdem ducatus nostra in omnibus dominatione, et illorum ad nostram partem subiectione.« Quamobrem tam Tuscie intra designatos fines comprehense,  quam Spoleti ducatus seorsim nominati donatio certa est, ad censum, seu pensionem sancte sedi soluendam quod attinet; suprema autem utriusque dominatio ad regem Italie ab ipsa origine ante renouatum imperium pertinuit. Secus est de ducatu Beneuentano, quamuis enim modica eius pars, uidelicet Capua cum quinque aliis ciuitatibus, donata fuerit a rege Carolo anno 787, illius tamen modice partis Adrianus ius supremum obtinuit, ut dictum fuit . Quod si in Librum Pontificalem Spoletanus sine ulla declaratione et Beneuentani pars modica, generali nomine ducatus, relata fuit bibliothecarii eius temporis incuria, non falsi arguenda est rei summa, quod nimis fidenter faciunt sepe laudati duum uiri, sed historia secerni debet, ut ueritas eliciatur. Perinde est de Ottoniano diplomate: nam desidia eorum temporum donatio ista libri 147 Pontificalis alia uisa est ab allata in Ludouiciano diplomate; quare utraque minus solerter est inserta, ita ut primum absolute donati  inueniantur ducatus Spoletanus et Beneuentanus, deinde huius ciuitates tantum sex, et illius pensio duntaxat seu tributum reperiatur. Que pugnant inter se, adeoque quod Scriniarii temporum Ioannis XII parum solertes addiderunt Ludouiciano diplomati, reiiciendum est, aut nullo loco habendum. Ecclesia seu monasterium sancte Christine prope Olonnam palatium regium in Insubria, fundatum a Langobardis, ut putat Mabillon. , ualdeque commendatum a Glabro, duobus hisce ducatibus non alia de causa adiunctum uidetur, nisi quia positum extra designatos fines. Ad monasterii huius abbatem Gisulphum exstant littere Ioannis uIII , quibus eidem alterius monasterii cura apostolica auctoritate committitur. In Libro autem Pontificali eius nomen desideratur.

XuI. Que sequitur confirmatio iuris in sex Campanie ciuitates, instar Ludouiciani diplomatis, predictam  Beneuentani ducatus donationem explicatiorem reddit simulque ostendit, scriniariorum desidia unam eamdemque rem duplici modo narratam. Que due ciuitates adduntur in fine, uidelicet Caieta et Fundi, magis magisque comprobant, Campaniam Romanam ducatus, seu territorii Romani nomine acceptam esse, cum ceteroqui latior, ac bipertito diuisa sequentibus etiam seculis esset celebris, Campanie scilicet, et Maritime appellatione . Et in antiquis Notitiis ap. Schelestr. , et ap. Baron.  decem episcopales sedes illi ascribantur. Imo in Prouinciali cod. Albiniani, Rauellensis etiam ex prouincia Salernitana extremus Campanie episcoporum recensetur: »In Campania Tiburtinus. Anagninus. Signinus. Terracinensis. Fundanus. Gaietanus. Ferentinas. uerulanus. Alatrinus. Soranus. Riuellensis.« Fundano, Gaietano, et Tarracinensi quacunque in notitia occurrentibus. De Tarracina et Caieta dixi alibi  utramque ciuitatem armis pontificiis expugnatam, uariis licet possessam partibus, iuris esse sancte sedis; Fundosque inter utrumque oppidum, ab Ottone inter Campanie ciuitates numerari hic uidemus, Tarracina pretermissa, que haud dubie cum ceteris ducatus romani ciuitatibus comprehendi credita fuit. Num Ioanne uIII pontifice, ut putat chorographus Italie medii eui, an antea, constitui debeat harum ciuitatum dominationis initium, nostra nichil refert inquirere. Id enim certum, ratumque est, 148 a Ludouico in neutra ex duabus Campaniis recenseri: Ottonis autem euo dominationem pontificiam, quocunque nomine aut Terre, aut Territorii, aut Campanie appelletur, ad Lirim usque, uulgo Garilianum, peruenisse. Qua de re in sequentibus uberius dicendum erit. Duo siquidem maioris momenti, que sancte sedi confirmantur in diplomate, Neapolis uidelicet et Sicilia, exigunt, ut nonnichil  adiiciam iis, que in precedenti dissertatione dixi de sancte eiusdem sedis antiquo iure in Sicilie insulam, ob diuturnam patrimonii Calabri Siculique inuasionem.

XuII. Patrimonia omnia Romane Ecclesie pontifices sedulo uehementerque repetiisse ab inuasoribus Grecis, ut pote ecclesiarum decori et pauperum inopie addicta, passim uidimus in primo huius operis uolumine. Sollicitiores autem inuenimus nunquam eosdem pontifices, quam de duobus predictis ac de Neapolitano. Eo usque uenit Adrianus, ut Tarracinam ui expugnatam pignoris loco retinuerit, ut patrimonium istud recuperaret . Ex hoc loco diplomatis discimus, de Neapolitano ipso ducatu asserendo pontificibus agi, quod iisdem uerbis ab Henrico fieri compertum erit. Fallaces uero fuerunt spes pontificum, uana utriusque Augusti pollicitatio. Nondum enim diuinitus constitutum erat, ut patrimonia illa ad apostolicam sedem reuerterentur, nec Germanie imperatoribus tante rei  gloria destinata erat. Romani ipsi pontifices potenti Northmannorum ope ius suum omne uindicarent sancte sedi necesse erat. Factumque id, uacante imperio, maximoque Pontificie utriusque potestatis contemptore Henrico Iu impubere. A maiori ceptum: Calabritanum uidelicet, Siculumque ab annis 333 inuasa, Northmannis principibus apostolica auctoritate concedendo anno 1059. Deinde octoginta annorum intercapedine ducatum quoque Neapolitanum iis permittendo, censu annuo constituto, qui priscos patrimoniorum reditus equipararet. Diuino autem consilio factum est, ut, quemadmodum nulla imperatorum ope Calabria et Sicilia ad ius pristinum Romane Ecclesie peruenerunt, ita Neapolitanus ducatus Conrado Friderici ducis Sueuie fratre Germanie rege, imperiali diademati nequicquam inhiante, anno 1139 Calabriam et Siciliam sit imitatus. Quin etiam cum Robertus Wiscardus Apulie dux, nondum integra insula e Saracenorum manibus erepta, iuramentum  fidelitatis fecerit Nicolao II, censumque promiserit supradicto anno 1059 quod postea renouauit Gregorio uII Nicolai successori, qui eidem inuestituram confirmauit. Rogerius Northmannorum primus ab 149 Innocentio II anno 1139. Regis titulum, et Sicilie regni , necnon ducatus Apulie et Calabrie ac principatus Capue inuestituram accepit. Quare tum institutio regni utriusque Sicilie, ut procedente tempore appellata est insula, et terra omnis citra pharum, usque ad ecclesiastice ditionis terminos; tum generalis inuestitura, censusque omnis, nullo imperatoris interuentu, conatu eius nullo, suam habuerunt originem. Credo equidem, ita diuinitus constitutum esse, quia neque Henricus Iu neque e suorum stirpe aliquis, Ludouici, Ottonis, et Henrici pietatem, aut in apostolicam sedem obsequium imitati essent, quod satis superque comprobant illorum acta.

XuIII. Omnia perspicue constant ex sacramentis predicti Roberti duobus pontificibus prestitis, que  exstant apud Baron. , suntque a me diligenter collata cum cod. Albiniano, a quo nichil discrepant, tametsi post fidelitatem Romane Ecclesie prestitam, codex pauca hec adiungat: »Et nulli iurabo fidelitatem, nisi salua fidelitate sancte Romane Ecclesie.« Primum horum sic se habet »Ego Robertus Dei gratia et sancti Petri dux Apulie et Calabrie, et utroque subueniente futurus Sicilie, ad confirmationem traditionis, et ad recognitionem fidelitatis de omni terra, quam ego proprie sub dominio meo teneo, et quam adhuc nulli Ultramontanorum unquam concessi, ut teneat; promitto, me annualiter pro unoquoque iugo boum pensionem scilicet duodecim denarios papiensis monete persoluturum beato Petro, et tibi domino meo Nicolao pape, et omnibus successoribus tuis, aut tuis, aut tuorum successorum nuntiis. Huius autem pensionarie redditionis erit semper terminus, finito uero  anno sancte resurrectionis die Dominico. Sub hac conditione huius persoluende pensionis obligo me, et omnes meos siue heredes, siue successores tibi domino meo Nicolao pape et successoribus tuis. Sic me Deus adiuuet et hec sancta Euangelia.« Sequitur sacramentum fidelitatis aliquanto prolixius cum indicata additiuncula, quod uidesis apud Baronium. Lapsu uiginti annorum plura euenerunt, que non modicas inter sanctam sedem et Robertum simultates peperere; Richardo interim Capue principe suum sacramentum fidelitatis exhibente pontifici Gregorio uII, dum Capue erat anno 1073, quod apud eumdem Baronium exstat . Robertus autem sua dominatione longe aucta, presertim in Sicilia, in gratiam rediit cum Gregorio, cui sacramentum prestitit aliquanto aliud ab eo, quod Nicolao II prestiterat. Discrepantia notatu digna est. »Ego Robertus Dei gratia et 150 sancti Petri, Apulie, et Calabrie, et Sicilie dux.« Et post promissam defensionem  regalium sancti Petri, prosequitur: »Excepta parte Firmane Marchie, et Salerno, atque Amalphia, unde adhuc facta non est diffinitio, et adiuuabo te, ut honorifice et secure teneas papatum Romanum. Terram sancti Petri, quam nunc tenes, uel habiturus es, postquam sciuero tue esse potestatis, nec inuadere, nec acquirere queram.«

XIX. Apposite iste conditiones lucem accipiunt ab ipsa pontificis inuestitura, que continuo sequitur in regesto Greg. uII in cod. Albiniano, et apud Baronium: »Ego Gregorius papa inuestio te, Roberte dux, de terra quam tibi concesserunt antecessores mei sa. me. Nicolaus et Alexander. De illa uero terra, quam iniuste tenes, sicut est Salernus, et Amalphia, et pars Marchie Firmane, nunc te patienter sustineo in Dei et tua confidentia, ut tu postea exinde ad honorem Dei et sancti Petri ita te habeas, sicut et te agere, et me suscipere decet, sine periculo anime tue et mee.« Ita Gregorius aperte inuasiones declarat tam que in ditione pontificia facte erant,  quam que in Campania, ut pote pertinentes ad Capuanum principem, a quo idem Gregorius fidelitatis sacramentum acceperat. Pacta enim conuenta a pontificibus cum Roberto erant de Apulia, Calabria et Sicilia, dummodo hinc Saracenos eiiceret. De Capue autem principatu conuenerat cum Richardo, quem Neapolitanos duces pari modo expellere oportebat. Chronicon Cauense genuinum, uariis licet lacunis scatens, editum a cl. Pratillo  de utraque re non obscure agit. »An. 1059. A Nicolao apostolico . . . . . Wischardo occupata in tota Calabria, et Apulea, et etiam in Sicilia, quatenus a Saracenis liberaret . . . . . Riccardo honorem principatus Capue, si expulsaret Landulfum. Propterea Noritmani consociati sunt cum apostolico, et hostes Ecclesie supmiserunt.« Et ad annum 1072 loquens de Roberti progressibus in Sicilia: »uiscardus, ait, post captam Panurmi urbem, dedit Rogerio comiti totam Siciliam, tantummodo  reseruans sibi prefatam ciuitatem cum castro suo, et Messanem.« Quidquid alteruter, extra concessas sibi terras, acquisiuisset, inuasio erat. Nec alio nomine Gregorius Roberti acquisitiones appellat. In eodem chronico adducuntur cause inuasionis Campanie, anno 1075. »uischardus sub pretextu, quod Gesulfus cognatus suus fecisset illum anathematizare a papa Gregorium, opsedit Salernum post Kl. Aprilis, et post septem menses summisit eam . . . . . uischardus post 151 captam Salernum, apprendit etiam Malfiam.« Synchroni huius scriptoris auctoritati si adiicias iuramenta fidelitatis nuper allata, pontificie dominationis in utraque Sicilia certam epochem tenes, simulque intelligis, trium Augustorum diplomata nil aliud esse, quam preclara monumenta antiqui iuris, quod ipsi pontifices aliena ope sibimet suisque successoribus uindicarunt.

XX. De ciuitate tantum Neapolitana cum omnibus ad eam pertinentibus, de qua Ottonis et Henrici diplomata  obscure admodum loquuntur, addendum esse aliquid uidetur, ut Sicilie citra pharum pars nulla noue probationis indigeat, cum de utriusque Sicilie regno subsecutis temporibus sermo erit . Capuanum principatum iam diximus Richardo esse traditum a Gregorio, ita tamen ut Neapolitanum ducatum acquireret. Id ante annum 1139, sextum et sexagesimum post eiusmodi inuestituram, non accidit. Namque eo anno cum Innocentius II contra Rogerium duxisset exercitum, captusque esset per insidias ac ductus in regia castra prope Beneuentum, »se destitutum uirtute et armis, et desolatum aspiciens, ait Falco ad eumdem annum, precibus regis, et petitionibus assensit, et capitularibus et priuilegiis ab utraque parte firmatis, rex ipse, et dux filius eius, et principes 17 die stante mensis Iulii ante ipsius apostolici presentiam ueniunt, et pedibus eius aduoluti misericordiam petunt, et ad pontificis imperium usquequaque flectuntur. Continuo per euangelia firmauerunt  beato Petro et Innocentio pape, eiusque successoribus canonice intrantibus fidelitatem deferre, ceteraque que conscripta sunt. Regi uero Rogerio statim Sicilie regnum per uexillum donauit, eius duci filio ducatum Apulie, principi alteri filio eius principatum capuanum largitus est.« Diploma pontificium, quod suo loco afferetur, uni Rogerio omnia concedit. Paulo infra idem Falco narrare pergit, quemadmodum »in his diebus ciues Neapolitani uenerunt Beneuentum, et ciuitatem Neapolim ad fidelitatem domini regis tradentes, ducem filium eius duxerunt, et eius fidelitati colla submittunt.« Hunc habuerunt finem Neapolitani duces, ut animaduertit Pratillus ad Chron. Neap. , qui simul initium fuit Northmannorum dominationis fiduciario iure, ac prescriptio illa tot seculorum, que annalistam Italum fateri compulit, de iure Romanorum pontificum dubitari amplius non posse. Infra in seq. Diss.  de hac re iterum.

 152 XXI. Non secus sensisset, ut arbitror, de antiquo iure si penitus illud expendisset. At breuiter uideamus que restant de Ottoniano diplomate. Septem ciuitates elargitur pro anime nostre remedio nostrique filii et nostrorum parentum de proprio nostro regno. Spoletanum quippe ducatum ad supremum ius imperatorum pertinere, apostolice licet sedis esset dominium utile ab euo Caroli Magni regis, eruditorum fallit omnino neminem. Quare autem paulo infra ex Ludouiciano referantur ad uerbum quecunque spontanea donatione Carolus de censu et pensione illius ducatus constituit, suprema dominatione sibi reseruata tam in eo, quam in Tuscie ducatu, difficile assequimur, nisi donationem istam Ottonis liberalitate factam ab eius cancellario insertam putemus diplomati, quod scriniarii de more digesserant, illius prorsus inscii. Certe septem illas ciuitates Otto ita se donare profitetur pro anime remedio, quod iterum urget, ut Romani pontifices perpetuo illas detineant, in suo iure, principatu atque ditione. Id uero aperte  pugnat cum subiecta illa conditione: salua super eosdem ducatus nostra in omnibus dominatione. Idcirco non minus inertie deprehendimus ferreo illo seculo in scriniariis sancte sedis, quam in Ottonis cancellaria. Huiusmodi autem repugnantia cum aliis, que supra uidimus, magis magisque comprobant sinceritatem diplomatis, cuius nisi exstaret autographum, factio ipsa indolem comprobaret. Et uero scriniarii ex libro pontificali transferunt Spoletani ducatus donationem integram, que certa est, tametsi conditione uacet supremi dominatus apud largitorem Carolum remanentis; deinde in Ludouiciano diplomate ipsissimam illam donationem aliis expressam uerbis, cum predicta conditione offendentes, aliam putant a priori illa libri Pontificalis; quare eam quoque recensent ab Ottone confirmandam; denique cancellarius Ottonis spontaneam domini sui donationem inserit, duabus aliis intactis, quanquam prior illa ex libro pontificali desumpta abiicienda esset, altera  uero quam diploma Ludouicianum presefert distinguenda, ne ciuitates donate pristinum onus subirent cum reliquis, aut donatio uno eodemque in diplomate illusoria uideretur. uerum si ita factum fuisset, ingenium seculi illius esset minus euidens.

XXII. Quod si ex predictis de diplomatis Ottoniani sinceritate constat, ex sequentibus Ludouicianum respuentes falsi ac temeritatis arguuntur. Ac de disciplina quidem consecrationis pontificie dixi in precedenti dissertatione. Ab iis uerbis, Preterea alia minora, nil aliud occurrit quam Lotharii constitutionis anni 824 Eugenio II assensum 153 prebente, paulo aliis quandoque uerbis ordineque aliquantulum alio, fidelis exscriptio. Ponitur enim loco primo caput 3, deinde caput 1, atque ex utroque compingitur constitutio, que apud Anselmum Lucensem  audit constitutio imperatorum primi Othonis, et primi Henrici; at reuera est Lotharii, ut patet ex capite eius 4 integre allato post duo predicta, quod in constitutione  iis Augustis tributa, licet scriniariorum compositio esset, desideratur. Utramque per otium consule apud Holstenium . Tuum inde iudicium esto, num Ludouici diploma nil horum continens, quia nondum constituta fuerant, recte commentitium, iuxta precipitem sectariorum sententiam, nuncupetur. Mihi enim sedulo consideranti Ottonianum diploma, quod Pagio est certissimum antiquitatis monumentum, et Ludouicianum, quod commentitium eidem uidetur, hoc sinceritatis plenum apparet, quia historiam ac disciplinam sui temporis continet; ac donationes, que tunc in archiuo erant, diligenter nullaque cum repugnantia enuntiat. Ottoniani uero sinceritatem indigesta rudisque compositio, donationum confusio ac repetitio, necnon disciplina creationis pontificie a Ludouiciano euo admodum uaria, mihi uidentur preseferre. uidentur autem? imo illud pro certo affirmare non dubito, quod Ludouiciano, unde Otto, scriniariorum sancte sedis opera, et officio, in suum transtulit  quecunque inter se nichil pugnant, ac diligentiam scriniariorum ueterum demonstrant, falsitatis notam inurere audacia, Ottonianum uero in dubium uertere, mentiri est.

XXIII. Unum mihi adnotandum exciderat, quod predicta omnia ad disciplinam electionis confirmationisque Rom. pontificis parum solerter creduntur incipere ab iis uerbis secundum quod, etc., etenim a conditione illa salua in omnibus potestate nostra, etc., incipiunt, alias sententia caret principio. At ita faciendum fuit a scriptoribus sancte sedi infensis, ut pontificibus quod suum erat, eriperent, tribuerentque principibus quod suum non erat, ne false eorum opiniones de pontificia dominatione corruerent, ac uideretur ius imperatorium, potestas que priuilegio sancte sedis innititur. Nil facilius, quam ista peruertere in exscribendis diplomatibus, de quibus loquitur Ioannes Heumannus  ex Mabillonii obseruatis , quod et Godefridus abbas  et quicunque post tantum uirum scripsere, confirmant: »Antiqua diplomata uno quasi nexu, nullis distinctionis signis interpositis coherent. Qui tabulas transcripserunt, uarias notas ascripserunt, quarum 154 arbitrium rectius forte lectori relictum fuisset. Carolus Magnus equidem Alcuini, et Caroli Warnefridi ope codices interpunctionibus illustrandos curauit; eas tamen charte aliquanto serius receperunt.« Quod dictum uelim pro iis qui Ottonianum autographum non uiderunt. Fortasse enim persuasum iisdem erit, omnia distinctionis signa inde etiam abesse, ac propterea predicta uerba ad superiora referri impune posse. At secus est in Ottoniani diplomatis autographo: suis quippe interpunctionis uarietas sententiarum distinguitur. Tametsi scripture continuatio nullum ex iis capitibus admittat, in que ego, Baronii exemplum secutus, illud pro rerum uarietate distribui. Locus  autem, de quo agitur, hunc in modum exprimitur: Firmiter ualeant optineri. Salua in omnibus potestate nostra, et filii posterorumque nostrorum secundum quod in pacto et constitutione ac promissionis firmitate Eugenii pontificis successorumque illius continetur, idem ut omnis clerus, etc. Fateor equidem me non assequi mente, cur Codices omnes constanter legant idest, cum in autographo litteris ualde perspicuis legatur idem quod haud dubie pro item est positum; d enim in t et uicissim frequentem mutationem inueniri apud ueteres compertum est. Quamobrem tria referri debent ad potestatem principis, siue ad honorificentiam, aut honorem et reuerentiam eidem debitam, ut Ioannes IX et Nicolaus II  eam appellant: Promissio, seu professio pontificis, instar Eugenii II; sacramentum cleri et populi de canonica et iusta electione; et pontificia eadem professio coram missis imperialibus facienda Leonis Iu exemplo. Promissionem uero istam eo respexisse arbitror, ut quemadmodum rex Romanorum  antequam imperator per coronationem fieret, sacramento fidelitatis se astringebat Romano pontifici, ita Rom. pontifex uicissim se imperatori obligaret, quod Eugenii II euo federis nomine exprimi consueuit. Certe Luitprandus, siue eius continuator  refert, Ioannem XII huiusmodi sacramentum prestitisse Ottoni: »Iusiurandum uero ab eodem papa Ioanne supra pretiosissimum corpus Petri, atque omnibus ciuitatis proceribus, se nunquam Berengario atque Adelberto auxiliaturum accepit.« Itaque quod in diplomate Ludouici sancitum fuisse uidimus, ut post pontificis consecrationem, »Legati ad nos, uel ad successores nostros reges Francorum dirigantur, qui inter nos, et illos amicitiam et caritatem ac pacem socient,« hinc colligitur, Eugenium II qui Paschali I successit, atque Eugenii successores in promissione, seu professione, consecrationis tempore societatem illam 155 amicitie et caritatis, pacisque expressisse, quam legati  ad imperatorem deferrent. Que res a Leonis Iu successoribus fieri cepit coram imperialibus missis, quod liquet ex superioribus.

XXIu. Diplomatis pars extrema, seu confirmatio et signum imperatoris, atque optimatum, siue episcoporum et comitum subscriptiones sinceritati utriusque diplomatis suffragantur. Non enim aliunde consortium Ottonis filii petitum est, quam ex Ludouiciano, cui tres Ludouici filii subscripserunt. Quamuis autem Otto filius non subscribat, ut illi fecerant, quia scilicet puer in Germania remanserat, tamen una cum patre inducitur, sancte sedis iura confirmans, quod minime factum fuisset, nisi a Ludouici filiis paternam confirmationem roborari perspectum esset. Inter subscribentes autem palatii Francorum officia, seu dignitates, bibliothecarius, mansionarius, hostiarius non reperiuntur, namque alia erant tempora, alii Germanorum mores. Preterea illud proprie manus signaculo in Ottonis et  Henrici diplomatibus hisce occurrens, undenam profluxisse credendum est, nisi ex diplomate Ludouici, quod pre manibus scriniariorum fuit, haud dubie etiam Ottonis oculis subiectum? Profecto abbas Gotwicens. sepe laudatus , quo scrutator alius Germanie regum atque Augustorum diligentior non inuenietur, Ottonis subscriptionibus uariis in medium allatis, tres inde regulas certas educit: I. Ottonem manu propria, uel manus proprie signo constanter uti in diplomatibus. II. Annuli, et sigilli uocem promiscue usurpare. III. Insigniri, subsignari, roborari, corroborari, sigillari, affigi, firmari, muniri, confirmari, uocabula semper adhibere. Unam saltem ex tribus hisce regulis seruasset Otto in hoc diplomate, ut morem suum imitatus esse uideretur! At contra pro manus proprie signo, proprie manus signaculo; pro annulo, uel sigillo insigniri, etc. bulle nostre impressione obsignari. Falsi igitur insimuletur diploma?  Imo uero singularitatis cause aliunde querende sunt. Ludouicianum scilicet diploma proprie manus signaculo, et optimatum subscriptionibus roboratum Ottoni et Henrico exemplum prebuit, quod sequerentur. Ad sigillum uero quod attinet, cum Ludouicus diploma illud dederit in conuentu Aquisgranensi, filiorumque, episcoporum, abbatum, comitum, et officiorum palatii diploma confirmantium nominibus proprie manus subscriptionem preposuerit, nulla sigilli mentione habita, hac tantum in re Ottoni et Henrico integrum fuit suo modo agere. Quamobrem Otto Francorum consuetudinem imitari maluit, quam consuetum sibi morem. In Spicilegio Acherii  156 plura Ottonis exempla uidere est non bulla utentis, sed sigillo, que res chronologi Gotwicensis doctrinam confirmat. Glossarii autem illustratores obseruant, Ottonem Magnum omnium ultimum bulle appellatione usum esse, quod huius diplomatis auctoritate comprobatur.

 XXu. Optandum sane erat, ut quemadmodum pretiosum istud antiquitatis monumentum ex ferreo illo seculo per tot sancte sedis uices ad nos usque seros posteros peruenit, bullam quoque, que illi certissime annexa erat, preseferret. Cum enim Godefridus  annotarit discrimen inter regia et imperialia Ottonis sigilla, ex bulla ista doctissimi uiri obseruatis fides, ni fallor, adiecta esset. Preterea quod Mabillonium legisse aiebam in Cod. Ottoboniano: »Non est sigillatum, licet ex tenore ipsius appareat quod debuit sigillari,« bulla eadem confirmatum fuisset. Ceterum Ottonianum  istud diploma tela serica aureum scriptum protegente, obuolutum, ac tubo ex tenui metani lamina inclusum diligentissime seruatur in apostolico archiuo Molis Adriane, et est huiusmodi: Membrana oblonga colore purpureo introrsus infecta, modico cum ornatu in utroque margine, aureis litteris magnam partem nostris etiam diebus lucidissimis inscripta, a primo ad ultimum scriptionem, rara duntaxat interpunctione sermonem dirimente, continuat. Non littere grandiores, ut moris est, in inuocatione, non monogramma consuetum in fine, non denique cancellarii recognitio apparet. Sed omnia indicant Ludouicianum exemplar esse adhibitum in Ottonis et Henrici diplomatibus exarandis. Forma characteris nequidquam queritur in ceteris Ottonianis iuxta specimen a Papebrochio exhibitum  similitudo maxima habetur in diplomate Ottonis III quatuor et triginta post annos dato in eadem hac urbe Roma pro ecclesia sanctorum Bonifacii et Alexii, quod opportunius indicabo  . Ex litterulis nonnulle exciderunt, nonnulle in aliqua sui parte detrimenti aliquid passe sunt. uerum duodecimo etiam seculo detritas fuisse aliquas testatur Albinus, qui Ottonem uocat Octonem; nam due iste littere c et t similes omnino sunt inferne, tenui tantum linea in superiori parte istam ab illa secernente. Num idem euenerit dicioni post Albiniana tempora, que semper legitur in autographo, incertum. Albinus ditionem ubique posuit. Iam uero pretiosum hoc monumentum lectoris oculis ex Albiniano codice, et simul ex autographo subiiciam.





157 [a 1Kb] EXEMPLUM PRIuILEGII OTTONIS IMPERATORIS DE REGALIBUS BEATO PETRO CONCESSIS [b 2Kb] .


 In nomine Domini Dei omnipotentis Patris, et Filii, et Spiritus sancti. Ego Octo [Otto] Dei gratia imperator Aug. una cum Octone [Ottone] glorioso rege filio nostro, diuina ordinante prouidentia spondemus atque promittimus per hoc pactum confirmationis nostre tibi beato Petro, principi apostolorum et clauigero regni celorum, et per te uicario tuo donno Iohanni summo pontifici, et uniuersali XX [XII] pape sicut a predecessoribus uestris usque nunc in uestra potestate ac ditione tenuistis et disposuistis, ciuitatem Romanam cum ducatu suo et suburbanis suis, atque uiculis omnibus [et] territoriis eius montanis ac maritimis, litoribus ac portubus, seu cunctis ciuitatibus, castellis, oppidis ac uiculis Tuscie partibus. Id est portum, centumcellas, cerem, Pledam, [Bledam] Marturianum, Sutriam, nepem,  Castellum Gallisem, Ortem, Pollimartium, Ameriam, Tudam, Perusiam cum tribus insulis suis, id est maiorem [maiore] et minore, puluensin [Puluensim] Narniam et Utriculum cum omnibus finibus et territoriis ad supra scriptas ciuitates pertinentibus [c 2Kb] .

158 Nec non exarchatum Rauennatem sub integritate cum urbibus, ciuitatibus, oppidis et castellis, que pie recordationis donnus Pippinus et donnus Carlus excellentissimi imperatores, predecessores uidelicet nostri, beato Petro apostolo et predecessoribus uestris iam dudum per donationis paginam contulerunt: hoc est ciuitatem Rauennam, et Emiliam [Emeliam], Bobium, Cesenam, Forum populi, Forum Liuii, Fauentiam, Imolam [Immolam], Bononiam, Ferrariam, Comaclum [Comiiaclum] et Adrianis, atque Gabellum cum omnibus finibus, territoriis, atque  insulis terra marique ad supradictas ciuitates pertinentibus [a 1Kb] . Simul et Pentapolim, uidelicet Ariminum, Pensaurum, Phanum, Senogalliam, Anconam, Ausimum, Humanam, Hesim, Forum Simpronii, Montem feltri, Urbinum, et territorium Balnense, Callis, Luciolis, et Eugubium cum omnibus finibus et territoriis ad easdem ciuitates pertinentibus. Eodem modo territorium Sabinense, sicut a donno Carolo imperatore antecessore nostro beato Petro apostolo per donationis scriptum concessum est sub integritate [b 1Kb] .

Item in partibus Tuscie Longobardorum Castellum Felicitatis, Urbem ueterem, Balneum regis, Ferentum, uiterbum [Ferenti uiterbum], Orchem, Martham, Tuscanam, Suanam, Populonium, Roselles cum suburbanis atque uiculis omnibus, et territoriis, ac maritimis oppidis ac uiculis, seu finibus omnibus [c 2Kb] .

159 Itemque a Lunis cum insula Corsica, deinde  in Suriano, deinde in monte Bardonis, deinde in Berceto, exinde in Parma, deinde in Regia, exinde in Mantua, atque in monte Silicis, atque prouincia uenetiarum, et Istria [d 2Kb] , necnon et cunctum ducatum Spolitanum [e 1Kb] , seu Beneuentanum una cum ecclesia  sancte Christine posita prope Papiam iuxta padum IIII miliario.

Item in partibus campanie Sora [Soram], Arces, Aquinum, Arpinum [Arbinum], Teanum, et Capuam [f 1Kb] , necnon et patrimonia ad potestatem et ditionem uestram pertinentia, sicut est patrimonium Beneuentanum, et patrimonium Neapolitanum, atque patrimonia Calabrie superioris, et inferioris [g 1Kb] . De ciuitate autem Neapolitana cum castellis, et territoriis, ac finibus et insulis suis sibi pertinentibus, sicut ad easdem aspicere uidentur, necnon patrimonium Sicilie, si Deus illud nostris tradiderit manibus [h 1Kb] . Simili modo ciuitatem Gaietam et Fundim cum omnibus earum pertinentiis [i 1Kb] .

160 Insuper offerimus tibi, beate Petre apostole, uicarioque tuo donno Ioanni pape, et successoribus eius pro nostre anime remedio, nostrique filii, et nostrorum parentum de proprio nostro regno ciuitates et oppida cum piscariis suis, idest Reatem, Amiternum,  Furconem, Nursiam, Baluam, et Marsim, et alibi ciuitatem Teramnem cum pertinentiis suis [i 1Kb] .

Has omnes suprascriptas prouincias, urbes et ciuitates, oppida atque castella, uiculos ac territoria, simulque  et patrimonia pro remedio anime nostre, et filii nostri, siue parentum nostrorum, ac successorum nostrorum, et pro cuncto a Deo conseruato, atque conseruando Francorum populo [a 1Kb] , iam dicte ecclesie tue beate Petre apostole et per te uicario tuo, spirituali patri nostro donno Ioanni summo pontifici, et uniuersali pape, eiusque successoribus usque in finem seculi eo modo confirmamus, ut in suo detineant iure, principatu, atque ditione [b 1Kb] .

Simili modo per hoc nostre delegationis pactum confirmamus donationes quas pie recordationis donnus Pipinus [Pippinus] rex, et postea donnus Karlus excellentissimi imperatores [excellentissimus imperator] [c 1Kb] beato P. [Petro] apostolo spontanea uoluntate contulerunt: necnon et censum, uel pensionem, seu ceteras dationes, que annuatim in palatium regis Longobardorum inferri solebant, siue de Tuscia, siue de ducatu Spolitano, sicut in suprascriptis donationibus continetur, et inter sancte memorie Adrianum  papam, et donnum Carlum [Karlum] imperatorem conuenit, quando idem pontifex eidem de suprascriptis ducatibus, id est Tuscano, et Spolitano, 161 sue auctoritatis preceptum confirmauit: eo scilicet modo, ut annis singulis predictus census ad partem ecclesie beati Petri apostoli persoluatur [d 2Kb] . Salua super eosdem ducatus nostra in omnibus dominatione, et illorum ad nostram partem per hoc nostre confirmationis et filii nostri subiectione [e 1Kb]

Ceterum, sicut diximus, omnia superius nominata ita ad uestram partem per hoc nostre confirmationis pactum roboramus, ut in uestro permaneant iure, principatu, atque ditione; et neque a nobis, neque a  successoribus nostris per quodlibet argumentum, siue machinationem, in quacumque parte uestra potestas imminuatur, aut a [aut da] uobis inde aliquid subtrahatur, de suprascriptis uidelicet prouinciis, urbibus, ciuitatibus, oppidis, castris, uiculis, insulis, territoriis, atque patrimoniis; necnon et pensionibus, atque censibus; ita ut neque nos ea facturi simus, neque quibuslibet ea facere uolentibus consentiamus. Set [Sed] potius omnia que superius leguntur, id est prouincie, ciuitates, urbes, oppida, castella, territoria, et patrimonia, atque insulas [f 1Kb] [insule], censusque, et pensiones ad partem ecclesie beati Petri apostoli, atque pontificum in sacratissima sede illius 162 residentium nos, in quantum possumus, defensores esse testamur: ad hoc ut ea in illius ditione ad utendum, et fruendum, atque disponendum firmiter ualeant optineri.

Salua in omnibus potestate nostra, et filii, posterorumque nostrorum, [g 1Kb] secundum quod in pacto, et  constitutione ac promissionis firmitate Eugenii pontificis, successorumque illius continetur: idest [idem] ut omnis clerus, et uniuersi populi Romani nobilitas propter diuersas necessitates, et pontificum inrationabiles erga populum sibi subiectum asperitates retundendas, sacramento se obliget, quatinus futura pontificum electio, quantum uniuscuiusque intellectus fuerit, canonice et iuste fiat [h 1Kb] . Et ut ille qui ad hoc sanctum atque apostolicum regimen eligitur, nemine consentiente consecratus fiat pontifex, priusquam talem in presentia missorum nostrorum, uel filii nostri, seu uniuerse generalitatis, faciat promissionem pro omnium satisfactione atque futura conseruatione,  qualem donnus et uenerandus spiritualis pater noster Leo sponte fecisse dinoscitur [a 1Kb] .

Preterea alia minora huic operi inserenda preuidimus, uidelicet ut in electione pontificum neque liber, neque seruus ad hoc uenire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum. Quod si quis contra hanc nostram constitutionem ire presumpserit, exilio tradatur [b 1Kb] . Insuper etiam ut nullus missorum nostrorum cuiuscumque impeditionis argumentum componere 163 in prefatam electionem audeat, prohibemus [c 1Kb] . Nam et hoc omnimodis instituere placuit, ut qui semel sub speciali defensione donni apostolici, siue nostra fuerint suscepti, impetrata iuste utantur defensione. Quod si quis in quemquam illorum qui hoc promeruerunt, uiolare presumpserit, sciat se periculum uite sue esse incursurum. Illud etiam confirmamus, ut donno apostolico iustam in omnibus seruent obedientiam, seu ducibus, ac iudicibus  suis ad iustitiam faciendam [d 1Kb] .

Huic enim institutioni hoc necessario annectendum esse perspeximus, ut missi donni apostolici, seu nostri semper sint constituti, qui annuatim nobis, uel filio nostro renuntiare ualeant, qualiter singuli duces ac iudices populo iustitiam faciant, hanc imperialem constitutionem quomodo obseruent. Qui missi decernimus, ut primum cunctos clamores, qui per negligentiam ducum [seu iudicum] fuerint inuenti, ad notitiam donni apostolici deferant, et ipse unum e duobus eligat, aut statim per eosdem missos fiant ipse necessitates emendate, aut misso nostro nobis renuntiante, per nostros missos a nobis  directos emendentur [e 1Kb] . Hoc ut ab omnibus fidelibus sancte Dei Ecclesie, et nostris firmum esse credatur, proprie manus signaculo, et nobilium optimatum nostrorum subscriptionibus hoc pactum confirmationis nostre roborauimus, et bulle nostre impressioni adsignari iussimus [f 1Kb] .

+ Signum donni Octonis serenissimi imperatoris, ac suorum episcoporum, abbatum, et comitum. + Signum Adalgagi [Adaldagi] Hamaburgensis ecclesie archiepiscopi. Signum Arberti [Hartberti] Curiensis ecclesie episcopi. Signum Driogonis Osnaburgensis [Dryog. Osnabrugguensis] ecclesie episcopi. Signum Octonis Argentinensis [Yotonis Argentenensis] ecclesie episcopi. Signum Otuuini Hilunesemensis [Hiltinesemen.] ecclesie episcopi. Signum Landuuarci [Landwarti] Mindonensis ecclesie episcopi. Signum Otgeri Nemetinensis ecclesie episcopi. 164 Signum Gezonis Tortunensis ecclesie episcopi. Signum Hucberti Parmanensis ecclesie episcopi. Signum Guidonis Mutunensis [Mutuenensis] ecclesie  episcopi. Signum Hattonis Fuldensis monasterii abbatis. Signum Guntharii Herolfelfeldensis [Herolfesfel.] monasterii abbatis. Signum Heberharti comitis. Signum Guntharii comitis. Signum Burgarti [Burgharti] comitis. Signum Ytonis comitis. Signum Conrates [Cronrates] comitis. Signum Ernustes. Signum Thietheres [Thiesteris], Ricdages. Liupen, Haruiges. Arnolfes. Ingilthies, Burgarthes, Retinges. Anno Dominice incarnationis DCCCCLXII, indic. u, mense Feb., XIII die eiusdem mensis, anno uero imperii donni Octonis [Ottonis imperii] inuictissimi imperatoris XXuII, [g 2Kb] facta est hec pactio feliciter.





165 DISSERTATIO DE DIPLOMATE HENRICI I.

 Quanquam mihi uideor patefecisse magni Ottonis diplomate, quam similis Carolo magno princeps in tot tantisque apostolice sedis atque Italie omnis erumnis, ex Germania accersitus sit Romam, atque imperiali diademate a pontifice redimitus supreme sue potestatis consors factus, et ecclesie defensor constitutus: quia tamen ipso in hoc magno principe iurisconsulti Germanici tot falsitatum fundamenta ponere non uerentur, opere pretium est, que breui admodum sermone principio operis amplexus sum  aliquanto fusius explicare, antequam de Henrici diplomate, quod Ottoniani exemplum  fere est, nonnichil disseram. Anno igitur imperii altero ea euenerunt Rome, que iure ac merito iratum principem in Urbem iterum euocarunt. Hac quidem occasione eum communicate sibi potestatis limites transcendisse cum causa, annales docent, nec nostra est a uen. card Baronio recedere, ut que pontifex adolescens imprudenter gessit, contra historie castitatem tueamur. Summa est pontificem Ioannem depositum, ac Leonem uIII pseudopontificem creatum fuisse: cetera huc non spectant. uir iste nec rite ad tantum fastigium euectus, neque ulla pollens auctoritate sanctionem edidit, quam ex Cod. uat.  1984 genumam edidit in lucem Georgius in noua editione annalium Lucensi, conferendam cum edita a Theodorico Niemo, quam Goldastus transcripsit . Equidem neque eamdem multo antea publicatam a Gratiano  indeque sumptam a Baronio , neque istam nuperam Baroniane subiectam a Georgio, utramque nullius ponderis, legentium oculis proponam, sed commentitiam illam impostorum licentia mutatam, ineptisque oppletam additionibus, que apud Goldastum prostat; quippe quam immensis fere commentariis oneratam predicti iurisconsulti adhibent ad falsam ingerendam indolem renouati imperii, quod Romano-Germanicum appellant. Quin etiam, cum sordes istas mouere nisi coactus non soleam, partem eius duntaxat, que ad rem facit, excerpam, omissis ceteris, quanquam ad imposturam tenendam accommodatissimis. Ea uero est huiusmodi.

 II. »Idem enim sanctus uir  synodum congregauit, et in presentia omnium, eorumque auctoritate Domino Carolo inuictissimo 166 regi Francorum et Langobardorum ac patricio Romano, suisque successoribus regnum Italie, patriciatus dignitatem, ac ordinationem sedis apostolice concessit, insuper et episcopatuum inuestituras, uelut ipsi cum discretione et reuerentia libitum fuerit, preter quos tam pontifici summe sedis, quam archiepiscopis ipse Carolus reliquit. Igitur nos Leo seruus seruorum Dei episcopus, ad idem exemplum Adriani, cum cuncto similiter clero, et uniuerso populo Romano, omnibusque ordinibus huius alme Urbis, sicut in suis scripturis apparet, constituimus, confirmamus, et corroboramus, et per nostram apostolicam auctoritatem concedimus atque largimur domno Ottoni primo Augusto Teutonicorum regi prudentissimo, spirituali in Christo filio nostro, eiusque successoribus huius regni Italie in perpetuum tam sibi facultatem eligendi successorem quam  summe sedis apostolice pontificem ordinandi: ac per hoc archiepiscopos, seu episcopos, ut ipsi tantum ab eo inuestituram accipiant et consecrationem ubicunque pertinuerit, exceptis his, quos imperator pontifici et archiepiscopis concessit. Ita demum asserimus, quod nemo deinceps cuiuscunque gradus, uel conditionis, aut dignitatis, seu religionis eligendi regem uel patricium, siue pontificem summe sedis apostolice, aut quemcumque episcopum, uel ordinandi habeat facultatem, sed soli regi Romani imperii hanc reuerendam tribuimus facultatem, quam absque omni pecunia disponet, ac reget, utpote rex, et patricius Romanus.« Hactenus de commentitia ista constitutione, cui nequid desit, indicate legis regie Adriano afficte titulum  subiiciam: »Lex regia imperii Francorum, siue constitutio Adriani I pont. max. populique Rom. qua in Carolum Magnum Romanum imperatorem eiusque  successores ius pontificem Rom. nec non archiepiscopos et episcopos eligendi cum directo simul in urbem Romanam eiusque territorium dominio est translatum,« quam scilicet legem latam aiunt anno 774, id est sexto et uigesimo ante renouationem imperii.

III. Titulos etiam senatus-consultor. perinde suppositorum adiiciam , quippe que mihi uidentur ex una eademque figlina profecta una eademque fortuna usa esse. Eorum primum hunc titulum prefert: »Senatusconsultum Romanorum de lege regia, qua a papa S. P. Q. R. ius omne, et potestas Ottoni I imperatori, et in eum confertur. 167 Item de electione Rom. pontificis, et inuestituris episcoporum.« Altero uero hic prefigitur: »Senatus consultum Romanum de restituendis Romano imperio omnibus temporalibus, que per reges, ac imperatores Ecclesie Romane collata fuerant.« Cuiusmodi putida figmenta Italus annalista offendens  in chron. Reicherspergensi usque adeo detestatur , ut Baronii, Pagii, aliorumque has imposturas refellentium sedulitatem summopere commendet. Hisce omnibus alia constitutio accedit Ottioni III ascripta, qui septemdecim circiter annorum adolescens diadema imperiale suscipiens a Gregorio u affini suo an. 996 post triennium, ut dicitur, illam edidit, ab iisdem auctoribus relatam , que ap. Lunigium inscribitur: »Ottonis III Rom. imp. constitutio, qua sedi Romane certum ex ciuitatibus quibusdam patrimonium constans assignat; famosissimamque Constantini Magni imp. donationem memorate sedi factam, et a Carolo Magno imp. confirmatam pro ficta et supposititia declarat.« De suppositi huius patrimonii ciuitatibus octo »Pisauro, Fano, Senogallia, Ancona, Fossabruno, Callio, Esio, et Ausimo,« et de aliis omnibus, que continet, animaduersioni Pagii   nichil addam: »Tot, inquit, fere mendacia, quot uerba.« Iurisconsulti ipsi constitutionem aliis utendam reliquerunt, utpote cui cum lege regia et antipape Leonis minus conuenit.

Iu. Utraque harum, ueluti suostructionibus nititur, iurisperitus de quo agimus, quod scriptores ipsi palam fatentur. Erit omnium instar Struuius  qui eiusdem antipape constitutioni inherens: »Ex hoc pacto, inquit, iura imperii Rom. quod hucusque Franci possederant, ad Germanos delati, sunt petenda, dum Romani a Francis pro derelicto habiti iura dominii directi una cum imperio Romano in Ottonem, eiusdemque successores reges Germanie contulerint; ita ut nexu nunquam uiolando, pacto in perpetuum ualituro, imperium Romanum cum regno Germanico iungeretur. Ex quo initia et fundamenta iuris publici imperii Romano-Germanici, de quo agimus, sunt petenda.« Factum negare inscitia esset. Nam Conradus Friderici Sueuie ducis frater, ut coronam imperii quam uehementer  optabat, assequeretur, atque Italie regis titulum ad id non sufficere intelligeret, Germanici regni coronam adipisci modis omnibus curauit, quam emulo Lothario II decedente adeptus fuit anno 1438, neque ullus ex inclytis Alemannorum principibus ad imperatoriam maiestatem peruenit, quin Germanie rex creatus esset. Quare, quod Carolingiorum tempore 168 non fuit in more positum, ea consuetudo post Ottones inducta est, ut in Germania rex Romanorum, futurus imperator coronaretur, deinde Italie regni diadema susciperet, ac demum Rome imperator fieret a Romano pontifice, ut late est demonstratum : At de iure secus dicendum est. Neque enim quicunque rex Germanie creabatur, simul fiebat imperator: cuius rei testes sunt Henricus rex Germanie Iu, predictus Conradus Germanie rex II, Rudolphus,  Adolphus,  Albertus I, Ludouicus Bauarus, Wenceslaus, Robertus, Albertus II et Maximilianus reges Romanorum futuri imperatores electi, qui ad supremum istud fastigium non peruenere. Quandoquidem eorum nullus a Romano pontifice imperialia insignia suscepit, iuxta congenitam renouate maiestati indolem. Neque Romanum imperium in illud Romano-Germanici est conuersum nisi a scriptoribus commentitia ea monumenta secutis, que supra attuli, quemadmodum infra planum faciet Rudolphinus codex commentorum huiusmodi euersor, et aurea bulla Caroli Iu qua sanctius monumentum iurisconsulti iidem constantissime affirmant non reperiri. Utrobique enim Romanum imperium; at Romano-Germanicum, neque ibi, neque usquam reperitur: id quippe, si nesciunt, Romani maiestatem imperii lebefactat, quod nec pontifices, nec imperatores cogitasse unquam creditu procliue est.

u. Quod absolute negandum non uidetur, Gregorius u ad quem haud dubie imperatoria res precipue  pertinebat, una cum Ottone III aut affinitate, aut alia causa id utrique persuadente, de futuri imperatoris electione constitutionem ediderunt, non ea quidem de numero electorum aliquid statuentes, quod Blondus et Platina affirmant, sed ad Germanie principes electionem coarctantes. Quamobrem uerba illa Platine, quamuis Blondo auctore eadem protulerit, nolim omnino reiici, ubi agit de Gregorio u. »Is autem, inquit, cognita imperii imbecillitate, uarietateque fortune, quo diutius apud Germanos summa potestas remaneret illeque ceteris preesset, qui uirtute ac dignitate ceteris prestaret, sanctionem retulit haud abnuente Othone de imperatore eligendo an. Chr. M ac secundo, quam usque ad tempora nostra seruatam uidemus, uidelicet solis Germanis licere principem deligere, qui Cesar, et Romanorum rex appellatus, tum demum imperator et Augustus haberetur, si eum Romanus pontifex confirmasset.« Chronologia enim manifeste falsa  reiecta, cetera procedunt. Missa siquidem opinione 169 Septemuiralis collegii tunc instituti, quam minime admitti posse ostendam infra , animaduerti debet, quod »Otto Ottonis II filius a consilio coniugali, mortua coniuge, ex qua sibi filium masculum minime genuerat, alienus,« ut tradit Landulphus senior seculi undecimi scriptor  probe norat, se extremum fore ex Ottonibus Augustis, pluresque adesse causas cur imperatoria dignitas aut rediret ad Francos, aut aliunde alii accersito, ut quatuor et triginta ante annos euenerat, cum Ottoni Magno auo suo collata fuerat, imperiale diadema imponeretur. Preterea pontifex, cuius eque atque Augusti, sue gentis decor intererat, perpetuandi cupidus tantum honorem in Germania, id consilii cepisse dicitur, quo nil ueritati magis congruens. Huc accedit usque adeo certum esse uni Rom. pontifici eius maiestatis institutori deberi innouationem  electionis, ut ipsi iurisconsulti legem regiam Adriani et pseudopape Leonis institutionem pro fundamento sui Romano-Germanici imperii posuerint.

uI. Quod autem maxime comprobat, a Gregorio u et Ottone, ut olim ab Eugenio II et Lothario, constitutionem huiusmodi factam esse, Henricus rex Germ. II imp. I omnium primus rex Romanorum appellatus inuenitur  in duobus diplomatibus et in bulla Benedicti uIII. Neque ambigendum quin titulum istum ille adhibuerit, nam plura Henrici Iu diplomata inscribuntur, Regis Romanorum III nomine. Et sigillum Zyllesianum Henrici regis Germanie III imperat. II epigraphem exhibet: Henricus Dei gratia III rex Romanorum. Que utcunque id singulare habeat, quod regni Germanici rationem init, Henrico etiam u exemplum in suis diplomatibus sequente, tamen constitutionis editioni suffragatur. Etenim regis Romanorum titulum iam obtinere fidem facit. Cumque  duos inter Henricos Augustos I et II sit medius Conradus rex Germ. II cognomento Salicus, cuius diploma nullum exstat in laudato chronico cum regis Romanorum titulo, plura e contrario exstant Conradi III qui primus in sigillo habet Romm. rex. Hic autem in diplomatibus Romani et Germanici regni rationem habens, titulum regis Romanorum II in pluribus, in aliis etiam III sibi tribuit. Preclarum exstat exemplum ex autographo ap. Io. Frideric. Falke  spectans ad an. 1147, quod et in principio et in sigillo exhibet regem Rom. secundum, hoc tantum discrimine, quod principium habet: Cunradus diuina fauente clementia Romanorum rex secundus; sigillum autem: Cunradus Dei gratia Romanor. rex II. Heineccius uidit in eodem archiuo 170 Corbeiensi hoc diploma aureis litteris membrane purpuree inscriptum , quale est Ottonianum supra laudatum . Hec autem noua  forma a nullo ex tribus Ottonibus adhibita statimque adhiberi cepta a successore Ottonis III noui aliquid statutum esse significat. Preterea Honricum non regem Germanie tantum electum esse, sed futurum imperatorem colligitur ex regni Italie acquisitione per eum facta, expulso Harduino tyranno, quem principes Itali sibi elegerant post mortem Ottonis III absque prole mascula, ut pre aliis tradit Adelboldus ap. Bollandistas  auctor ceuus summeque fidei. »Rex in regnis singulis antecessoris sui preter Italiam et Alemanniam receptus, et ab omnibus unanimiter collaudatus, etc.« Et infra: »Eodem tempore quidam episcopicida Harduinus nomine non regnabat, sed uitiis in se regnantibus subseruiebat in Italia. Audita enim morte imp. Ottonis, Longobardi surdi, et ceci, et de futuro non prouidi hunc elegerunt, et ad penitentiam festinantes in regem sibi coronauerunt.« Quem postmodum eiecturi, ad Henricum  legatis precibusque confugiunt, tanquam ad uerum regem.

uII. Que cum ita sint, non omnino, inquam, abiicienda est Blandi Platineque affirmatio illa de regis Romanorum futuri imperatoris  electione in Germania apud principes eius gentis facienda. At de his opportunius disseram . Nunc enim de primi huius regis Romanorum confirmati, et aurea corona imperatoris instituti diplomate dicendum est. De eius etate homines doctissimos disputare compertum habeo; nec tamen aut Baronius, et qui eum sequuntur, illud referentes ad annum 1014 ; aut Mabillonius ad annum 1024, quia inter subscriptiones legit Richardum abbatem Fuldensem, quam dignitatem non esse assecutum putauit ante annum 1023 , certi aliquid prescribunt de etate diplomatis,  quod nullam designat; cuiusmodi plura huius imperatoris reperiuntur; quam rem tum Mabillonius, tum abbas Gotwicensis  obseruant. At Mabillonius etatem certam, ni fallor, deprehendisset, modo se in Fuldensis subscriptione non stitisset. Pre aliis est Eberhardi Bambergensis episcopi subscriptio, qui se appellat Romane sedis subditum. Ea uero indicat tempora profectionem pontificis in Germaniam consecuta. De qua legitur apud Ostiensem  ubi narrat uno ductu fundationem, dedicationem et 171 commutationem Bambergensis ecclesie: »Hic idem Augustus ex proprii patrimonii sumptibus construxit ecclesiam ad honorem sancti Georgii in Babembergense, et aduocans Benedictum papam, ab ipso illam consecrari fecit, atque episcopalem in ea sedem constituens, beato Petro ex integro obtulit, statuto censu per singulos annos equo uno optimo albo, cum omnibus ornamentis, et faleris suis, et centum marcheis argenti. Postmodum uero Leo IX papa uariationis gratia  Beneuentum ab Heinrico Chuonradi filio recipiens, predictum episcopium Bambergense, sub eius ditione remisit, equo tantum, quem prediximus, sibi retento.« At multo antea ipse Benedictus pontifex  Bambergensi eidem episcopo Eberhardo suis litteris testatus erat de episcopatus fundatione, eius subiectione sancte sedi, et censu predicto stabilito, aliquo tamen cum discrimine.

uIII. Quem enim Leo refert, longe posterior est priore illo per pontif. cum Henr. fundatore constituto; ut patet ex Benedicti uerbis ipsis: »Ita sane, ut singulis quibusque indictionibus, sub nomine pensionis, equum unum album nobis nostrisque successoribus persoluat cum sella conueniente Rom. pontifici.« Cui fidem adiungit liber censuum Cencio antiquior in cod. Albiniano: »In episcopatu Babberburgen. episcopus palafridum album pro sella domni pape, uel XII marcas boni argenti.« Ista autem  minime facta esse ante annum 1019 I. B. Sollerius  scriptorum ueterum auctoritate demonstrat. Perinde fecerant Baronius et Pagius, Ianningo tantum aduersante, qui Hermanni contracti fusiori chronico inherens ad seq. annum profectionem illam differt. Quam equidem chronologiam nec probo nec reiicio: aut enim Benedictus Bambergam uenerit anno 1019 aut sequenti; ea occasione diploma istud, de cuius etate questio est, datum fuisse pro certo habeo. Et sane idem pontifex in laudata epistola: »uenimus ergo, inquit, Babenbergam, ubi ab eodem imperatore suscepti sumus, prout poterat, et nouerat melius, ecclesiam autem cum omni integritate episcopatus, sancte Romane Ecclesie, cui Deo auctore presidemus, et nobis obtulit.« Quod autem factum esse pontifex, narrat, Henricus in suo diplomate ita exponit, ut nullum dubitandi locum relinquat, quin Bamberge una cum confirmatione aliorum iurium sancte sedis, episcopatus  oblationem fecerit. Recito locum diplomatis ualde planum: »Sub tuitione preterea sancti Petri, et uestra, uestrorumque successorum pretaxatum episcopium Babenbergense offerimus. Unde sub pensionis nomine equum unum album faleratum ex eiusdem loci episcopo uos annualiter suscepturos sancimus.« 172 Quod uero diplomatis etatem prohibet citra annum 1020 differri, Hermannus idem, qui Ianningum compulit profectionem Benedicti a superiori anno remouere aduersus Baronii et Pagii obseruata, ad annum 1021 Moguntini et Coloniensis archiepiscoporum, qui diplomati subscribunt, obitum refert. »Henribertus, inquit, Colonie Agrippine archiepiscopus uir magne sanctitatis hac uita decessit, multis miraculis claruit, eique Piligrinus successit. Erchenbaldo quoque Mogontiensi archiep. defuncto Aricho [Al. Aribo] archipresul efficitur.«

IX. Equidem Hermanno ceuo maiorem fidem habendam puto, quam posteriori chronographo Richardum Fuldensi monasterio preficienti anno 1023  quem sequitur Mabillonius. Quamuis enim de se ipse testatur anno 1020: »Ego Herimannus litteris traditus sum XuII Kal. Octobris,« tamen cum plenius illius chronicon ap. Canisium  aut ab ipso parente auctum formatumque fuerit, ut putant Canisius et Urstisius, aut ab eruditis illo utentibus emendationes et additamenta acceperit, ut uult Basnagius, si qua auctorem adolescentem fefellere de episcoporum obitu et successione, haud difficile fuit ex necrologiis catalogisque ecclesiarum emendare. Quamobrem non Richardi Fuldensis principium incertum, nulloque herens ueteri monumento, chronologiam diplomati Henriciano prescribere, sed diploma ipsum Richardi initia retrahere debet ante annum 1020, seu mauis precedentem, cum dabatur in Bambergensi oppido. Mabillonius enim non penitus explorata re, precipuos Germanie archiepiscopos excessisse non sensit, dum Richardi prefecturam constituens anno 1023, diploma ad sequentem annum distulit. Ne autem  putes graui aliqua auctoritate usum esse, cum Baronii chronologiam deseruit, ipsum audi  ad annum 1016. »Boppone mortuo, uacauit etiam Fuldensis abbatia, quam Brantho seu Brantohus, ante annos tres ab Heinrico exauctoratus, recepisse uidetur, idque colligitur ex Lamberti chronico, in quo Brantho abbas Fuldensis anno 1023 Alberstati episcopus factus fuisse dicitur, eidemque in Fuldensi regimine Richardus successisse.« Quod scribendi genus, ut dicam quod sentio, nullo loco habendum est: propterea non sine admiratione uideo uerbis ipsis Mabillonii rem istam falsam in chronico Gotwicensi affirmari , et Lunigium a Baronio, Labbeo, Goldasto, Rousseto recedere, ut Mabillonio adhereat in recensione diplomatis. Hactenus de etate quam mihi uideor assecutus esse, tametsi causas tamdiu dilati eiusdem, non alias comperiam, quam Bambergensis ecclesie subiectionem sancte sedi, adeoque nullus dubitem,  quin Henricus ipsa 173 in solemnitate coronationis, more predecessorum, iura Romane Ecclesie confirmauerit; nam diplomata huiusmodi in monumentis annalium memorata, si noui nichil afferebant, tam a pontificibus quam ab imperatoribus laudari consueuerunt in genere; Ludouici tantum, Ottonis, et Henrici diplomatibus in medium prolatis, quia singula necessario proferri oportuit, ad sancte sedis iura omnia comprobanda.

X. Et uero dominabantur Romani pontifices Rome et in eius ducatu, antequam Exarchatus prouincie due Aemilia et Pentapolis ad eorum ditionem per reges Francorum Pippinum et Carolum accederent; Tuscia Langobardorum, seu uerius eius pars, Regalis nomine postea adinuento, territorium Sabinense, et census seu tributum ducatus Spoletani, partisque alius Tuscie Langobardorum, que et ipsa ducatus nomine agnoscebatur, ac denique Capua cum quinque aliis ducatus Beneuentani ciuitatibus liberalitate  Caroli eiusdem, iuris euaserant sancte sedis. Preterea patrimonia Calabritanum, et Siculum, Neapolitanum, Beneuentanum, aliaque in aliis prouinciis ex antiquissimis donationibus imperatorum Orientis et patriciorum, que a Grecis eorumque amicis Beneuentanis detinebantur, ad sanctam eamdem sedem pertinebant. Hec omnia uariis donationum chartis expressa, et in archiuo Rom. Ecclesie existentia, ut imperiali auctoritate confirmata tutiora essent, Steph. Iu flagitante, Ludouicus suo diplomate roborauit, quod a Carolingiis omnibus instaurabatur die ipso coronationis. Idem istud Otto Magnus roborauit, addita donatione per designatos fines, que quidem nichilo ampliorem dominationem pristinam efficiebat, sed ipsemet sponte sua ex ducatu Spoletano, cuius supremum ius imperatorum erat, tanquam partis Italie regni, septem ciuitates adiecit donationibus priscis: quare Ottones duo II et III necnon Henricus Ottonianum istud diploma roborasse in solemnitate  coronationis credendi sunt, quanquam Otto II paterni diplomatis consors esset. Ea propter, quemadmodum ab anno 817 cum Ludouicianum, ad 962 cum Ottonianum est datum, Ludouici solius diploma memoratur, quia successorum similia erant: ita ab anno predicto 962 ad 1020, Ludouici et Ottonis diplomatum mentio erat. Tum uero Henricus quidquid reliqui erat Spoletani ducatus ad Italie regnum spectans, omnem illam terram, quam inter Narniam, Teramnem, uel Spoletum ex regni nostri parte habuimus, ecclesie sancti Petri concessit. Atque exinde Ludouici, Ottonis et Henrici diplomata a sucessoribus confirmari sunt cepta nominatim, generali imperatorum et regum predecessorum nominatione aliis comprehensis.

174 XI. Animaduerti tamen debet Capuam cum quinque aliis ciuitatibus ducatus Beneuentani, nec Ludouici, neque Ottonis, neque Henrici tempore a sancta sede possessas fuisse, quippe que non solum fortuna eadem utebantur, qua patrimonia cetera  uastissime regionis, que hodie audit Sicilia citra pharum, sed proprio suberant principi ab anno nongentesimo, qui Capuanus appellabatur. Propterea Ludouici tempore, dum recens memoria erat donationis Caroline  facte scilicet anno 787, Capuanos iuramentum fidelitatis prestitisse Adriano; possessionem fuisse datam, licet non integram, apostolicis missis; earumque possessionis integre Adrianum sategisse, ut patrimonii seu territorii Sabinensis; iure ac merito inter Caroli donationes recenseri debuit: non enim populorum leuitas ius acquisitum oblitterare poterat. Ottonis autem et Henrici euo pristina eadem iura confirmabantur. Quare cum sex et triginta post annos Nicolaus II Richardo Northmannorum principi eas ciuitates concessit, usus est iure suo perinde atque in ceteris utriusque Sicilie patrimoniis, imposito censu qui priscos reditus non excederet. Illud autem pretermitti non debet, quod Henricus  paucis annis post confirmata iura sancte sedis, in auxilium uocatus ab iis populis aduersus Grecos, Northmanni enim hauddum preualebant, Capuani principatus omnem curam gessit, acsi suprema ad eum potestas pertineret, ut uidere est apud Ostiensem ; Chronica etiam anonymi Cassinensis, et Cauense apud Pratillum  rem tradunt. Cauensis precipue narratio est huiusmodi: »An. 1022 prefatus imp. Heinricus in Apuliam profectus est, et cepit Troiam, Traconarium, et Asculum. Pandulphus Gapuanus captus est, et in Teutoniam relegatus. Landulphus Beneu. princeps cum Aug. paciscitur, et in Beneu. magno honore eum recepit, et cum sublimi triumpho hospitatus est: quod quidem accidit paucos dies ante sanctum Pascha Domini mense Aprili. Hoc etiam fecit uaimarius princ. Sal. et consul quoque Neapolis, qui seipsos, et sua in Heinrici homagium tradiderunt,  quia uidebant suos Grecos iam pene destructos. Imp. deinde iuit Capuam, et fecit principem ibi Pandulphum Tianensem nepotem Pandulfi relegati, et inde profectus est in Casinum.«

XII. Preceptum Pandulphi Theanensis comitis principis instituti, post Pandulphi Iu deiectionem, exstat ap. P. Ab. Gattolam, in regesto Petri Diac. et apud Pratillum, »datum II Non. Ianuar. an. Dom. incarn. 1022, an. uero domini Henrici regnantis 21, imp. uero eius 8, Ind. 6. 175 Actum Poderbrunnon feliciter.« Eodem utitur annalista Italus, ut, quod eruditorum nemini, preter sectarios, in mentem uenit, Henricianum diploma pro Romana Ecclesia in dubium reuocet. Idcirco exemplum diplomatis illud uocat, transuersaque huiusmodi argumentatione falsi arguit, quam Latine ad uerbum facio: »In exemplo diplomatis, quo idem Henricus inter imperatores primus dicitur an. 1014 Ecclesie Romane confirmasse eius ditiones, legimus: In partibus Campanie Sora, Arces, Aquinum, Arpinum,  Theanum, Capuam, ciuitates principatum Capue componentes. Si ita fuisset, adeo immemor sui, adeoque religionis expers credi non potest Henricus imperator sanctus, ut postea eadem Capua et eius principatu Pandulphum, huiusque filium Ioannem inuestiuerit. Quod etiamsi fecisset, Romanus pontifex reclamasset: cuius rei nullum uestigium apparet. Quid igitur dicendum est de exemplo diplomatis anni 1014 a Baronio relati?« Dicendum, bona cum eius uenia, diplomatis autographum, tametsi cum Ottoniano non exstet, authentice exscriptum, et 40 episcoporum sigillis pendentibus roboratum seruari in archiuo Molis Adriane, in eodem, ut duobus precedentibus, confirmari que iuris erant sancte sedis, licet non possessa, Henricum satis contulisse utilitati publice eius principatus amouendo principem minus probum, melioremque et populis acceptiorem alium substituendo; pontificem inopportunam expostulationem non fecisse, quia sua iura uindicandi  tempus nondum aduenerat; ac denique ne chronographum quidem Italie medii eui ausum esse de certissimo hoc antiquitatis monumento tale quid proferre; etenim si quando uideri uoluit de eodem dubitare, postmodum ratum habuit, dicens, quod »Charta Ottonis fuerit bona sanctaque credulitate recepta, et firmata a piissimo Henrico.« Quamobrem uetera monumenta, que non assequimur, exploranda potius relinqui debent feliciori ingenio, quam de iis longe a uero quippiam aut definiri, aut ad definiendum proponi.

XIII. Id enimuero occasione illius precepti obseruari equum erat, supremam Augustorum auctoritatem in ducatu Beneuentano, quanquam plures in dynastias diuiso, et Northmannorum, Grecorum, Saracenorumque molestiis obnoxio, esse aliquam. Etenim non multos post annos Northmannis eas regiones sue potestati subiicientibus, Romane Ecclesie ius pristinum postliminio rediit, imperatorium  uero prorsus excidit. Nam imperatores ipsi se exuerunt iure omni, quantumcunque Northmanni earum gentium domitores reliquerant. Siquidem Henricus rex Germanie III imp. II cum sancto Leone IX illud omne quod Rom. Ecclesia transmontanis 176 in regionibus possidebat, anno 1052 commutauit. Rei testis est Hermannus Contractus, quo integrior haberi non potest; penultimo enim eius uite anno id factum ita recenset: »Imperator cum domino papa, multisque episcopis, et principibus Natalem Domini uormatie egit: ubi cum papa, sicut dudum ceperat, Fuldensem abbatiam, aliaque nonnulla loca et cenobia, que sancto Petro antiquitus donata feruntur, ab imperatore reposcens exegisset, demum imperator pleraque in ultra Romanis partibus ad suum ius pertinentia pro cisalpinis illi per concambium tradidit. Cumque idem papa de Nordmannorum uiolentiis, et iniuriis, qui res sancti Petri, se inuito, ui tenebant, multa conquestus esset, ad hos etiam inde propulsandos  imperator ei auxilium delegauit.« Ita ille ad annum 1053, quem inchoat a Natali Domini . Cum eo concinit chronicon Cauense, tametsi caput eius principatus duntaxat nominet: »Beneuentum in manus apostolici contraditum est ab Henrico pio imperatore, quod inuidiam et liuorem dedit Noritmanis, qui illam urbem pro se ipsis optabant in regnum.« Perinde Ostiensis, ut aiebam supra , Beneuenti tantum meminit; sed commutatam eam ciuitatem dicens cum Bambergensi episcopio, non excludit cetera cum Fuldensi, aliisque cenobiis et locis similiter commutata. Certe neque imperator deinceps inuenitur contra Northmannos uindicans antiqua iura in iis regionibus, neque pontifex e conuerso in transmontanis querens apostolice sedis proprietates. Que satis sunt ad Sigonii recentiorumque aliorum disputationes eludendas hac super re.

XIu. Quod si Beneuentum, idque omne quod imperialis iuris remanserat de amplissimo alias ducatu  Beneuentano, ad sanctam sedem iure commutationis peruenit, Capuanus principatus Caroline donationis iure ad eamdem rediit, terraque in omni citra pharum, necnon in Sicilie insula, quas postea Northmanni Grecis ac Saracenis deuictis acquisierunt, iura patrimoniorum Calabritani et Siculi Northmannis iisdem censum, seu tributum sacramento pollicentibus, reuixerunt: non igitur sola tot seculorum prescriptione nititur ius pontificium in utramque Siciliam, ut ui ueritatis fateri compellitur annalista Italus, sed prisci iuris instaurati per ipsos Romanos pontifices ope Northmannorum certa epoche, cum huiusmodi prescriptionis origine, coniuncte incipit. Longe forsan uidear uagari ab Henriciano diplomate, dum de ciuitate Beneuentana aliisque rebus ad imperatorumius pertinentibus in ducatu olim Beneuentano, cum iis que sancte sedis iuris erant ultra montes commutatis sermonem habui. 177 At necessario huiusmodi commutationis tempora  cum diplomatis etate coniunxi, ut spontaneis Pippini, Caroli, Ottonis, atque Henrici donationibus in eodem confirmatis lucem aliquam afferrem. De Pippini enim donatione id tantum apud Aimoinum  comperi, Stephanum III ab eo rege accepisse »quamdam uillam nuncupatam Palatiolum, sitam in pago Parisiaco perpetuo habendam regali precepto;« et monasterium Soractense  donatum, seu potius restitutum Paulo I, qui quatuor ante annos regi eidem illud concesserat . Carolus autem Magnus, qui »suis opibus pre omnibus ecclesiis,« sancti Petri basilicam ornauit, ditauitque, ut ait Eginhardus , plura est elargitus preter census, seu pensiones ex ducatibus Tuscie et Spoleti. Nam sancto Gregorio uII teste , inter ceteras largitates, »Carolus imp., sicut legitur in tomo eius, qui in archiuo ecclesie beati Petri habetur, in tribus locis annuatim colligebat mille et ducentas  libras ad seruitium apostolice sedis, id est Aquisgrani, apud podium sancte Marie et apud sanctum Aegidium.« Quod tributi genus eleemosynam Pagius appellat . Ottonis liberalitatem non obscure designat Spoletani ducatus dimidium sancto Petro et successoribus concessum; quemadmodum sancti Henrici largitatis argumentum est reliqui eiusdem ducatus concessio, tametsi commutationis nomine appelletur. Facta autem rerum omnium ultra montes commutatio, quam retuli ex Hermanno, cum Beneuentana ciuitate, ceterisque iuris imperii, predecessorum Henrici III spontaneas donationes non modicas fuisse planissime ostendit.

Xu. Quos inter predecessores minime numeratur Ludouicus Pius, qui aliorum donationes roborans, de suo nichil addidit. Ea propter in Henrici diplomate semel nominari illum audis, ubi de Exarchatus prouinciis Aemilia et Pentapoli agitur: Donnus Pippinus, et  donnus Carolus, et donnus Ludouicus, et Otto, et itidem Otto filius eius, predecessores uidelicet nostri; Ludouicus enim preteriri hic non debuit, quia scilicet Ottonum nomina recenseri libuit, ut aiebam in precedenti dissertatione . Iterumque memoratur in genere, ut Augusti ceteri, cum Sabinense territorium, et reliqua a Carolo donata, et a successoribus roborata confirmantur: sicut a predictis imperatoribus antecessoribus nostris. Cum uero ad spontaneas donationes uenitur, numerando recensentur Pippinus rex, Carolus excell. imperator, et Ottones piisimi, ubi et illud notari debet, Ottones uidelicet imperatores non appellari quia Otto II regio tantum titulo illustris erat, cum diplomati 178 paterno inserebatur: hinc enim est euidens, neque ipsum, neque Ottonem III filium eius noui quidquam adiecisse suis diplomatibus, alias non omitteretur ab Henrico, si quid liberalitati eorum Romani pontifices acceptum retulissent. Pari modo cum paulo supra Spoletani ducatus ciuitates recenseret, predecessores  Ottones imperiali honore prosecutus non fuerat; e contrario ducatus eiusdem oblationem antiquam confirmans: Sicut, inquit, inter san. mem. Adrianum papam, et donnum Carolum imperatorem conuenit. Quod planius ostendit honorem illum semel et iterum Ottonibus negatum esse data opera: nam Carolus Adriani tempore Augustum titulum assecutus certe non fuerat, sed nichilominus imperator Carolus ab eodem pontifice inuestitus esse dicitur de Spoleti et Tuscie ducatibus, quos magnus idem rex Francorum annis sex et uiginti sancto Petro obtulerat, antequam a sancto Leone III diadema imperiale adipisceretur. Ad Ludouicum uero quod attinet, elegans certe est Antonii Pagii  et chorographi Italie medii eui  obiectio: Nomen istud uterque addititium esse contendit. Goldasto etiam succenset chorographus, quia id non uiderit. Profecto si ex autographis quidquid non assequimur mente, abiiciamus manu, nostris opinionibus  quanquam falsis, nichil aduersum, obscurum nichil reperiemus. Tum uero quid de posterioribus monumentis constanter, ut in re nostra, retinentibus, que abiicimus, sentiendum erit? Nil facilius: que addititia nobis semel uisa sunt, ubique abradi debent. Itane uero? Scribendi genus istud aliis integrum per me relinquitur.

XuI. Henriciani diplomatis, ac proinde duorum precedentium pondus non preteriit Molineum, Wolfium, Goldastum, aliosque eius secte homines, quorum eruditio ex scriptis eorum patet, at uoluntas eorum in sanctam sedem iniqua ueritatem rerum in sensus alios solertissime transformauit. Quamobrem tria ista diplomata, ut pote suis ipsorum conatibus aduersantia, subleste fidei declararent necesse erat. Proferret aliquando etas ingenia feruida eorum uestigiis inherere non uerentia, ut opiniones suas tuerentur. Quibus equidem reposuisse mihi uideor, que satis sunt ad uetera hec tria antiquitatis  monumenta integritati sue uindicanda. De Henriciani parte illa, que disciplinam spectat, nonnichil adiiciendum puto iis que in secunda dissertatione  uberrime disputaui. Interea ne forsan priuilegia, seu diplomata Ottonianum et Henricianum  detrimenti quidpiam inde accipiant, unde plurimum utriusque integritas comprobatur, animaduerti oportet, modicam locorum mutationem in 179 iisdem occurrere, quia Ludouiciani normam plerumque sequuntur. At in sequenti dissertatione  planum fiet quanta nominum uarietas seculo X et sequenti in monumentis inueniatur. In Beneuentano presertim ducatu, ubi umbratilem fere semper inuenies imperatorum Occidentis dominationem, stantibus etiam Carolingiis, tot exorte dynastie angustos admodum limites principatui etatis Henrici III cicumscripserant. Preterea Marsie et Apulie, aliaque minora nomina uetus illud absorbuerant.  Cumque Augusti ex Germania peti ceperunt, magna rerum locorumque mutatio facta erat. Quare Sigonius recentioresque alii exquirentes, num sola ciuitas Beneuentum, an alia etiam loca iuris Cesarei commutata fuerint, questionem mihi uidentur inanissimam constituere. Nam constat ex Falconis Beneuentani chronico, longe ampliorem ibi fuisse sancte sedis ditionem , adeoque maiorem fidem esse adhibendam Hermanno tradenti, Henricum III anno 1052 exeunte omnia que iuris erant imperii cum pontifice commutasse, quam chroniste Cauensi solam illam ciuitatem traditam affirmanti, nisi eam, quod probabile est, tanquam principatus caput, nominare, perinde esse credidit, ac cetera omnia non silere.

XuII. Continuator Ostiensis  me falli non sinit: hoc siquidem monumentum exhibet ad annum 1098. »Anso rector Beneuentani principatus ad fidelitatem Romane Ecclesie, et nobiles uiri  fratres sui Dauferius, et Atenulfus, Ioannes, et Berardus, Petrus, et Alfanus, et Liuprandus filii dompni Dacomari Beneuentani presidis optulerunt sancto Benedicto ecclesiam sancti Nycolai constructam sursum in Turre Noua Beneuentane ciuitatis que uocatur Pagana.« Precepti seu donationis huius antigraphum Peregrinius  relegens in regesto eiusdem continuatoris pag. 283, Ansonem hunc uidit principem appellari: quare Urbani II conniuentia Beneuent dominium usurpasse illum existimauit, quod successor Paschalis II nullo pacto tolerarit, ut liquet ex Falcone. Ceterum preter assiduas Northmannorum infestationes, Beneuentum intestina discordia laborauit hoc pontifice, quo sub finem anni 1112 illuc adeunte, ciuium audacia aliquantulum repressa; cum enim rectorem alii alium sibi eligere inconsulto pontifice deliberassent, Northmannorum depredationibus auertendis, pontifex consilio habito Landulphum de Grecia uirum strenuum comestabulum illis instituit mense Martio  anni 1113. Remedium exitiosum foris, et domi inutile: nam cum Northmannis egre pugnatum, et in comestabulum seditio facta est, quare archiepiscopus, cui etiam nomen 180 Landulpho, conspirationis caput, uix annuo magistratu functum abdicare compulit. At postea archiepiscopo per Paschalem deposito, comestabulus fuit restitutus anno 1115, ut ait Falco: »Hoc anno Landulphus Beneuentanus archiep. captus est, et Landulphus de Grecia, qui expulsus fuit de ciuitate Beneuentana, reuersus est, accepta comestabilia. His omnibus, et aliis ita peractis, apostolicus ipse IX Kal. Sept. Troiam tetendit, ibique concilium statuit.« Quo ex compendio historie, fusiori calamo a Falcone enarrate, Beneuentanus principatus, ad ciuitatem ipsam cum castris castellisque ad eius territorium spectantibus, uidetur redactus fuisse a Northmannis, quorum insuper molestie territorium erat obnoxium: at sexaginta iam anni erant, cum  commutatio facta fuerat, paucisque post annis Apulia tota cum Calabria concessa erat a pontifice duci Northmannorum Roberto Wiscardo. Quare nichil mirum, si Northmanni, qui egre tulerant prouincie illius caput pontifici cui tunc infensi erant, subiectum esse, positis etiam simultatibus eidem inhiabant; et si iisdem omnia cetera fiduciario iure possidentibus, Capuanum etiam principatum eiusdem gentis principe pari iure obtinente, sola ciuitas cum territorio apostolice sedis iuris fuisse deprehenditur.

XuIII. Quin etiam una in ista ciuitate proprietatis Romanorum pontificum satis modica regalia ad eosdem perueniebant, ut constat ex monumento ad hec tempora spectante, quod in codice Albiniano exstat ex regesto Paschalis II suppletque Falconis historiam: »Proprietas, que remansit curie de regalibus Beneu. Hec sunt, que in dominicatu pape remanserunt. Quatuor molendina de Donno. Duo molendina de sancta Barbara. Et molendina de  Burgo. Turres et plateaticum porte summe. Ortos de Turre Coruula. Plaza de ponte maiori, et omnes plancas cum plateatico piscium et foliorum. Tingta Iudeorum. Plateaticum de ponticello, et pontili. Domos que sunt circa palatium. Alanetum totum, et Salicetum totum de ponte leproso, et uineas scullais, et uineam de uardia, et uineas de cirdo, et uineas principis. Iscla de Callarulo cum posta. Pratum Dominicum, uiridarium, balneum, et furnum. Planca piscium, et curatura de brudo porte rufine. uineam de Cantaro. Terram de uinea ueterana. Ecclesias omnes. uineam de Cellarulo medietatem. Domum Christiani de burgo porte auree, Monetam, et electam, id est bannum. Medietas reddituum de placitis, de forfacturis, et scadentiis peregrinorum, et extraneorum. Scadentia Beneuentanorum 181 tota.« Quantulacunque autem regalia fuerint, possessionis tam certe, tam diuturne monumentum istud, ualida comprobatio est. Quamobrem id ratum ac firmum  esse debet, Beneuentanam ciuitatem, perinde ac exarchatus, seu prouincie Aemilia, et Pentapolis, et uno uerbo quidquid donatione principum nititur, excepta Roma et eius ducatu, quorum aliam rationem habendam, fuit uberrime demonstratum, esse iuris proprii Romanorum pontificum, tanquam sancti Petri successorum sine ulla Romanorum principum mistura; qui, si aliquando aliquid sibi uindicarunt quocunque pretextu, Ecclesie bonorum inuasores, ut Augusti aliquot, habendi sunt. Quandoquidem uni Petro, Romanisque pontificibus imperatores Orientis, et patricii, reges Francorum, atque imperatores Occidentis pro remedio animarum suarum concesserunt, ut in eorum ditione ac principatu permanerent usque ad finem seculi; suprema tantum dominatione sibi reseruata in ducatu Spoletano, qua Otto et Henricus se penitus exuerunt, ut eorumdem diplomata planum faciunt. uenio nunc ad ea que discipline ordinationis pontificie adiicienda  sunt.

XIX. uideo equidem multi operis rem esse disciplinam omnem electionis consecrationisque Romanorum pontificum persequi. Eapropter alio in opere  singillatim expositurus que uera sunt de inthronizatione, benedictione, coronatione, aliisque nonnullis in libro ceremoniali occurrentibus, hic tantum dicam, que plenius illustrent Ottoniani et Henriciani eui disciplinam. Nonnulla siquidem disserui ; plura deinde attuli ; ex quibus patet discrimen Ludouici temporum, cum Rom. pont. e corpore sacerdotum Romane Ecclesie, siue ex presbyteris et diaconibus desumptus consecrabatur, cum etate Ottonis, quando iam ceperant extra illud corpus, et episcopali etiam dignitate insignes contra morem maiorum et statuta Patrum ad summum Ecclesie uniuerse apicem promoueri. Iis uero adiiciendum primo, quod octodecim illi modi  creationis pontificis a Panuinio excogitati, admodum contrahendi sunt; sexque illi, quos contraxit doctissimus Mabillonius  aliter pertractandi. Hic quippe nimium adhesit Panuinio profana quam sacra eruditione prestantiori, atque iis temporibus florenti, cum necessaria critice, infantilibus licet tegumentis obuoluta, exhorrebatur. Et uero incomparabili haud dubie doctrina scriptor eiusdem eui card. Baronius de pseudopape Leonis uIII constitutione Panuinio acceptissima  uerba faciens, »Nos, inquit, et hanc contendimus 182 esse imposturam, et commentitium esse decretum priori simile : etenim totum, quod asseritur, falsum esse monstratur.« Cui Petrus de Marca et Pagius nouis allatis rationibus astipulantur, Sigeberto duntaxat uindicato ab aculeatis eiusdem contra illum sententiis, quasi synodum illam ipse confinxerit, quia in editione Sigeberti a Mireo curata ad codd.  mss. fidem nulla synodi mentio est. At Mabillonius, Gratiano et Iuone nimium credulis Panuinii opinionem tuentibus, nouam hanc falsam discipline periodum a Carolo Magno ad Formosum pontificem statuit, Anastasio etiam teste adhibito, quanquam nichil in libro pontificali hac de re inueniatur, quod ostendit Mabillonium a Panuinio deceptum esse.

XX. Qui enim falsa huiusmodi doctrina in librum Pontificalem referri poterat in Adriano I, aut etiam in Leone III, si in Adriano II, qui annis fere quadraginta a Leone distat, permitti noluisse dicitur, ut legati Ludou. II Rom. pontificis electioni adessent? Ratio quoque apertis hisce uerbis redditur: »Ne uidelicet legatos principum in electionem Romanorum presulum exspectandi mos per huiusmodi fomitem inolesceret.« Quod si ne Ludouici quidem  legatis fuit permissum ut electioni  interessent, libro Pontificali teste, potestne libri eiusdem auctoritate affirmari, ab Adriano facultatem esse concessam »Carolo eligendi pontificem et ordinandi apostolicam sedem?« Perinde est de Ottone, ad priuilegium seu diploma ipsius, cuius exemplum est Henricianum, si respicias; secus si consideres que ille ac duo successores cognomines usurparunt. Nam Tusculanos comites imitati, eligere ausi sunt Romanos pontifices, non modo extra corpus Romane Ecclesie, sed etiam extra episcopos cardinales, quod manifeste pugnat cum diplomate. Henricus quidem Augustus, que erat eius pietas, ne uerbum quidem sui diplomatis uiolasset, si pontificis electio aliqua eo superstite facta esset. Idcirco serio animaduerti debent que ille confirmat ab iis uerbis: Salua in omnibus potestate nostra, etc. Ut uidelicet clerus et uniuersa nobilitas sacramento se astringeret iuxta Eugenii II constitutionem, nullum electum iri, nisi »canonice et iuste;« ut decretum electionis  more pristino ad imperatorem mitteretur, quod, licet in diplomate non exprimatur, ex eo tamen colligitur, quia missi imperiales ante consecrationem exspectandi erant; propterea liber Pontificalis, ut supra est dictum  183 hanc rem luculente testatur; ac denique ut pontifex consecrandus presentibus imperialibus missis coram omnibus professionem seu promissionem illius similem faceret, quam Leo Iu sponte exhibuit, et de qua satis superque est dictum in superioribus.

XXI. Quoniam uero eruditi aliquot recentiores tanto habent in pretio priuilegium in fine libelli de episcopis Metensibus Lothario Aug. et Eugenio II pontifici tributum, opere pretium facturus esse mihi uideor, si ostendero, consarcinationem istam, ut merito illud appellabam , nichil noui in pontificiam disciplinam inferre. Premittitur inopportune sacramentum, seu iuramentum fidelitatis a Romanis prestari solitum imperatori ab ipsa renouatione  imp., ut alibi demonstraui , at sine insolito illo principio, magna cum inertia conflato ex formulis posterioris eui: id quam apposite, tute uides. Sequitur sub eodem sacramento promissio electionis canonice et iuste. At ego iampridem edidi fragmentum concilii Lateranensis quatuor et septuaginta annis ante pontificatum Eugenii II a Steph. III habiti, in quo Christophorus primicerius notariorum congregatos patres sic alloquitur: »Assertis in eadem domo pusillitatis mee sacrosanctis Christi quattuor euangeliis, et uenerabili crismate, et ceteris Dei mysteriis, sacramentum mutuo prebuimus, quod nullus extra alium electionem pontificatus egisset, sed eum, quem ex suo consilio diuina prouidentia tribuisset ex corpore sancte nostre Ecclesie, uidelicet de sacerdotibus et diaconibus, iuxta huius apostolice sedis traditionem nobis eligeremus antistitem: et prestito inter nos eodem sacramento, eorum credidimus sponsioni, affirmantes et hoc in eodem sacramenti federe, ut neminem rusticorum  huius Romane urbis subiacentium castrorum in hanc ciuitatem ingredi permitteremus.« Nonne et istud longe antiquius sacramentum est de canonica et iusta electione? Eruditi illi igitur de re usu iam recepta digladiantur, ut imperatorie maiestati noui honoris aliquid tribuisse uideantur. Quod nouum in ea consarcinatione occurrit, est pars extrema, uidelicet non consecrandum pontificem sine presentia unius missi imperialis, et promissionem factam esse sponte per scriptum ab Eugenio II. Que ceteroqui ab Ottone et Henrico falsi arguitur, substituendo duos saltem missos imperiales, et promissionem sponte factam a Leone Iu quorum neutrum a ueritate abhorret. Fateor equidem haud captu procliue esse, cur eiusmodi suppositionis auctor in re certa mentitus sit. Summa enim discipline una eademque est. Preterea Lotharii lex certa, quam fere 184 omnem Otto, et Henricus suo quisque diplomati inseruerunt, consarcinationem istam penitus amandat.

 XXII. Negare non ausim, ab Eugenio II aliquid noui constitutum esse super iuramento a clero populoque Romano prestando de futura electione iuxta canones; at siquando e situ eruta huiusmodi constitutio emerget, certum scio eam minime exhibituram sacramentum fidelitatis imperatori prestandum. Nam Otto et Henricus perspicue docent, in eo situm esse cleri populique sacramentum, ut electio canonice et iuste fiat, que erat indoles illius eui in capitularibus, aliisque monumentis expressa, quod eruditorum neminem latere arbitror. Ut autem clerus et populus eo sacramento se astringerent, imperiali auctoritate iniunctum sibi esse non ignorarent, necesse erat. Utinam fortuna eadem usa non esset promissio a Leone Iu sponte facta pro omnium satisfactione, et futura conseruatione. Ea siquidem, nisi quis uelit nouum atque inauditum ritum in creationem Romani pontificis introductum, professio erat, que in libro Diurno audit indiculum pontificis  et a seculo X appellari cepit professio, que sequebatur decretum electionis, siue, ut melius dicam, consecrationis initium erat, necessaria scilicet mora interposita: breuiori, dum consecratio libera Dominico tantum die ab electione disiungebatur; longiori, dum decreti confirmatio exspectabatur a principe, eiusque legatorum aduentus. Utramque rem temporibus, queis uersamur, monumenta comprobant. Adriani electionem anno 772, cum clerus et populus plena libertate utebantur, ut uidere est ap. Mabillonium  continuo post decretum ordinatio, seu consecratio secuta est: »Explicit electio. Ipse etiam uen. Adrianus in initio ordinationis sue indiculum recte fidei huiusmodi composuit: Ego, etc.« E contrario electio Leonis Iu, quia Sergius II priuilegium Lothario concesserat, ut more pristino decretum electionis confirmaret, nouumque in morem legatos mitteret, qui consecrationi adessent, duobus mensibus diebusque  quindecim ordinationem precessit, diutius quoque differendam, nisi periculum Urbi imminens a Saracenis, negligi iussionem principis cegisset, ut testatur liber Pontificalis. Qua quidem in professione non est dubium quin ea Leo Iu adiecerit, quibus cum sententia diplomatum conueniret: Promissionem pro omnium satisfactione, et futura conseruatione, aiunt Otto et Henricus, qualem donnus et uenerandus spiritualis pater noster Leo sponte fecisse dignoscitur.

185 XXIII. Mentiar, nisi additio illa hic indicatur, que in professione contra indiculum publicata a Garnerio exstat, ubi de Ecclesie rebus non alienandis sic pontifex profitetur: Et indiminutas res Ecclesie conseruare  et ut indiminute custodiantur operam dare. Quamuis enim quarti Leonis tempore hauddum feudi nomen obtineret, posterioribus tamen seculis, cum professio ista usu recepta erat, mutatio unius uocule  facta fuit, ut res significantius exprimeretur. Certe opportunior occasio hec adiiciendi pro omnium satisfactione et futura conseruatione, se nunquam obtulit, quam post Sergii II pontificatum, quem incompto admodum stylo descriptum uidesis ap. uignolium  seu potius ex membranis Farnesianis diligentissime excerptum ab eruditiss. presule Franc. Blanchinio, per me alibi in lucem editum . Qualiscunque autem fuerit professio Leonis Iu, ea missis imperialibus presentibus ante consecrationem fieri precipitur in utroque diplomate. Quam, quia necessario absque missorum presentia Leo prestitit, sponte illam fecisse dicitur. Iure autem ac merito iniquissimis iis temporibus instaurantur decreta Eugenii II de canonica et iusta electione; et Leonis Iu de consecratione coram imperialibus legatis. Nam antequam in diuturna illa uacatione imperii seculi decimi Ecclesie Romane disciplina omnis pessumdaretur, Ioannes IX utrumque collapsum in Romano concilio restituere, licet  nequidquam, nixus erat , alioque in concilio Rauenne habito  querebatur cap. uII uiolatum esse diploma imperiale Widonis et Lamberti Augg. alienando, seu in censum uel emphyteusim dando Ecclesie bona ; quamobrem ab imperatore aliquod remedium afferri efflagitabat. Unde patet quam necessaria esset iis temporibus instauratio imperialis auctoritatis, ne horum similia committerentur, modo Augusti Germanie Carolum Magnum posterosque eius fuissent imitati, scientes, se suscepisse Urbem diuinitus gubernandam, et Matrem omnium ecclesiarum Dei defendendam, atque sublimandam, ut aiebat Ludouicus II in epist. ad Basilium.

XXIu. Que sequuntur, iam dixi in precedenti dissertatione desumpta esse ex Lotharii constitutione Eugenio II consentiente anno 824, ordine tantum rerum immutato, uerbisque quandoque aliis adhibitis.  Unum hic mihi addendum esse uideo, Pagium uidelicet eruditosque alios, qui eam conditionem, salua in omnibus potestate nostra, etc., ad superiora 186 referunt, ictu ancipiti que precedunt et que sequuntur destruere. Si enim imperatores quascunque res iuris apostolici confirmatas, supremo tantum dominio sibi reseruato in ducatibus Tuscie et Spoleti, conditione illa complectuntur, fallax igitur confirmatio est. In Romani autem pontificis creatione, nec decreti electionis confirmandi, nec legatos mittendi, »qui uiolentiam et scandala in eius consecratione non pemittant fieri,« ut decernitur in concilio Ioanni IX potestas ulla imperatoribus remanet, sed consecrationi duntaxat interesse uidentur cum clero et populo, incertum quo iure Romam uenerint. E contrario si conditio illa referatur ad constitutionem Eugenii II et successorum, qua imperiali auctoritate clerus et populus sacramento astringuntur ad canonicam et iustam electionem, et ad spontaneam  promissionem, seu professionem Leonis Iu, qua coram imperialibus missis se canones et decreta predecessorum ac presertim res Ecclesie conseruaturum pollicetur: tum uero perspicua est imperialis potestas in Romani pontificis creatione. At Pagii aliorumque opinio, qui scilicet, ut Occidentis imperatoribus ius confirmande electionis uindicent, grauem iis iniuriam faciunt, dum Odoacris et Augustorum Orientis usurpationem iisdem attribuunt, conuellitur. Nam Otto et Henricus hanc imperatoriam potestatem, quam uterque uult saluam, non Lothario et Ludouico Augustis, sed Eugenio qui de electione  decreuit, et Leoni Iu qui pontificum omnium primus in exsecutionem misit Sergii II constitutionem, qua Lotharius et Ludouicus potestatem illam obtinuerant, referri testantur acceptam. Quamobrem ius illud imperiale, pro quo asserendo tam multa disputant, tamque uehementer digladiantur, imperatores ipsi respuunt, seque apostolice sedis priuilegio in re tanti momenti habere potestatem fatentur, quam sibi suisque posteris saluam fore constituunt. De subscriptionibus ceterisque ad extremam partem diplomatis pertinentibus, dixi in precedenti dissertatione.





187 EXEMPLUM PRIuILEGII HENRICI IMPERATORIS DE REGALIBUS BEATO PETRO CONCESSIS.

 [a 1Kb] In nomine Domini Dei omnipotentis, Patris, et Filii, et Spiritus sancti. Ego Henricus Dei gratia imperator Aug. [b 1Kb] spondeo atque promitto per hoc pactum confirmationis nostre tibi beato Petro principi apostolorum et clauigero regni celorum, et per te uicario tuo donno Benedicto summo pontifici, et uniuersali pape, sicut a predecessoribus uestris usque nunc in uestra potestate ac ditione tenuistis, et disposuistis [c 1Kb] ciuitatem Romanam cum ducatu suo, et suburbanis suis, atque uiculis omnibus, et territoriis eius montanis, ac maritimis, litoribus, ac portubus, seu cunctis ciuitatibus, castellis, oppidis, ac uiculis Tuscie partibus, id est Portum, Centumcellas, Cerem, Pledam, Marturianum, Sutriam [Maturianum, Sutrium], Nepem, Castellum Gallisem, Ortem [Orcem], Pollimartium, Ameriam, Tudam, Perusiam cum tribus insulis suis, id est maiore et minore, Puluensim [, et lacu], Narniam, et Utriculam [Utriculum] cum omnibus finibus et territoriis ad supradictas ciuitates  pertinentibus.

Necnon et exarchatum Rauennatem sub integritate  cum urbibus, ciuitatibus, oppidis, et castellis, que pie recordationis donnus Pippinus, et donnus Carolus, et donnus Ludouicus, et Octo filius eius predecessores uidelicet nostri beato Petro apostolo, et predecessoribus 188 uestris iamdudum per donationis paginam contulerunt [d 1Kb] , hoc est ciuitatem Rauennam, et Emiliam [e 2Kb] , Bobium [, et], Cesenam, Forumpopuli, Forumliuii, Fauentiam, Imolam, Bononiam, Ferrariam, Comiacclum [Comiaclum], Adrianis, atque Gabellum, cum omnibus finibus, territoriis, atque insulis terra marique ad supradictas ciuitates pertinentibus. Simul et Pentapolim, uidelicet Ariminum, Pensaurum, Fanum, Senogalliam, Anconam, Auximum [Ausimum] Humanam, Hesim, Forumsimpronii [F. Sempronii], montem feltri, Urbinum, et territorium ualuense [Balnense], Callis, Luciolis, et Eugubium cum omnibus finibus ac territoriis ad easdem ciuitates pertinentibus. Eo [Eodem] modo territorium Sabinense [f 1Kb] , sicut a predictis imperatoribus  antecessoribus nostris [g 1Kb] beato Petro apostolo per donationis scriptum concessum est sub integritate.

 Etem [Et est] [a 1Kb] in partibus Tuscie Longobardorum Castellum Felicitatis, Urbiuetum, Balneum Regis, Ferenti, uiterbium, Ortem [Orthem], 189 Martam, Pledam, Tuscanam, Suanam, Populonium, Rosellas [Roselles], cum suburbanis, atque uiculis, et omnibus territoriis, ac maritimis oppidis, seu finibus omnibus.

Itemque a Lunis [alunis] cum insula Corsica in Suriano, deinde in monte Bardonis, deinde in Berceto, exinde in Parma, deinde in Regia, et exinde [Regia, exinde] in Mantua, atque in monte Silicis, atque prouincia uenetiarum, et Ystria [Istria]. Necnon et cunctum Spoletanum ducatum, seu Beneuentum [Beneuentanum] una cum ecclesia sancte Christine posita prope Papiam iuxta padum, quarto miliario.

Item in partibus Campanie Sora, Arces, Aquinum, Ariminum, Teanum [Arpinum Theanum], Capuam, necnon et patrimonium ad potestatem et ditionem  uestram pertinentia, sicut est patrimonium Beneuentanum, et Neapolitanum, atque patrimonium Calabrie superioris, et inferioris. De ciuitate autem Neapolitana, [cum] castellis, et territoriis, ac finibus et insulis sibi pertinentibus, sicuti ad easdem aspicere uidentur, necnon patrimonium Sicilie, si Deus nostris tradiderit illud manibus. Simili modo ciuitatem Gaietam [Caietam], et Fundum cum omnibus earum pertinentiis [b 1Kb] .

Super hec [hoc] confirmamus uobis Fuldense monasterium, et abbatis eius consecrationem, atque omnia monasteria, cortes, et uillas, quas in ultramontanis sanctus Petrus habere dinoscitur, absque antesna uinni reringa, siue uuillinbach [uumiteringa, siue Urullmbach], que a sancti Petri ecclesia per conuentionis [commutationis] paginam episcopo nostro Babembargensi [Babembergensi] collate sunt [c 1Kb] . Pro quibus sepedicte Ecclesie sancti Petri transcribimus, concedimus, et confirmamus omnem illam terram,  quam inter Narniam, Teramnem, uel Spoletum ex regni nostri parte habuimus. Sub tuitione preterea  sancti Petri, et uestra uestrorumque successorum pretaxatum episcopium Babembargense [episcopum Babembergensem] offerimus. Unde 190 sub pensionis nomine [nostre] equum unum album faleratum ex eiusdem loci episcopo uos annualiter suscepturos sancimus [d 1Kb] .

Offerimus insuper, firmamus, et roboramus tibi beato Petro, ac uicario tuo donno Benedicto, et successoribus eius prout bone memorie pape Ioanni, suisque successoribus a predecessoribus nostris Octonibus [Ottonibus] factum est, ciuitates et oppida cum piscariis suis, Reatem, Amiternam [Amiternum], Furconem, Nursiam, Baluam, et Marsiam, et alibi ciuitatem Teramnem cum pertinentiis suis [e 1Kb] .

Has omnes supradictas prouincias, urbes, et ciuitates, oppida, atque castella, uiculos, ac territoria, simulque patrimonia pro statu regni nostri cunctoque populo Christiano [Christianorum populo] conseruando iam dicte Ecclesie tue, beate Petre, uicarioque  tuo Benedicto, ac successoribus eius usque in finem seculi eo modo confirmamus, ut in suo detineant iure, principatu, atque ditione [f 1Kb] .

Simili modo per hoc nostre delegationis pactum confirmamus donationes, quas pie recordationis Pipinus rex, et postea donnus Carolus excellentissimus imperator, ac deinceps ditiones [Ottones] piissimi beato Petro Christi apostolo uoluntate spontanea contulerunt [g 2Kb] , 191 necnon et censum, uel [et] pensionem, seu ceteras donationes [dationes], que [que annuatim] in palatium regis Longobardorum inferri solebant siue de Tuscia, siue de ducatu Spoletano, sicut in suprascriptis donationibus, et inter sancte memorie Adrianum papam, et donnum Karolum imperatorem conuenit, quando idem pontifex eidem de supradictis [suprascriptis] ducatibus, id est Tuscano et Spoletano sue auctoritatis preceptum confirmauit. Eo scilicet modo ut annis singulis predictus census ad partem ecclesie sancti [beati] Petri persoluatur, salua  super eosdem ducatus nostra in omnibus dominatione et illorum ad nostram partem subiectione [h 1Kb] .

 Ceterum, sicut diximus, omnia superius nomina [nominata] ita ad uestram partem per hoc nostre confirmationis pactum corroborauimus, ut in uestro permaneant iure, principatu, atque ditione, et [ut] neque a nobis, neque a successoribus nostris per quodlibet argumentum, siue machinationem, in quacumque parte uestra potestas imminuatur, aut a uobis inde aliquid subtrahatur. De supradictis uero prouinciis, urbibus, ciuitatibus, oppidis, castris, uiculis, territoriis, atque patrimoniis, necnon et pensionibus, atque censibus; ita ut neque nos facturi simus, neque quibuslibet ea facere uolentibus consentiamus. Set [Sed] potius omnia, que superius leguntur, id est prouincie, ciuitates, urbes, oppida, castella, terras, patrimonia, atque insule, censusque et pensiones ad partem ecclesie beati Petri apostoli, atque pontificum in sacratissima sede illic residentium, nos in quantum possumus, defensores esse testamur: ad hoc ut eam [ea in] illius ditionem ad  utendum, atque disponendum firmiter ualeant optineri [obtineri].

Salua in omnibus potestate nostra, posterorumque nostrorum [a 1Kb] , secundum quod in pacto, et constitutione, ac promissionis firmitate 192 Eugenii pontificis successorumque illius continetur: ut omnis clerus et uniuersi populi Romani nobilitas propter diuersas necessitates, et pontificum irrationabiles erga populum sibi subiectum asperitates retundendas, sacramento se obliget, quatinus futura pontificum electio, quantum uniuscuiusque intellectus fuerit, canonice et iuste fiat. Et ut illi [ille], qui ad hoc sanctum apostolicum regimen eligitur, nemine consentiente consecratus fiat pontifex, priusquam talem in presentia missorum nostrorum, seu uniuerse generalitatis faciat promissionem, pro omnium satisfactione atque futura conseruatione, qualem donnus, et uenerandus spiritualiter [spiritualis] pater noster Leo fecisse dinoscitur [sponte fecisse dignoscitur].

 Preterea alia minora huic operi inserendum preuidimus [inserenda prouidimus]: uidelicet, ut in electione pontificum neque liber, neque seruus ad hoc uenire presumat, ut illis Romanis, quos ad hanc electionem per constitutionem sanctorum patrum  antiqua admisit consuetudo, aliquod faciat impedimentum. Quod si quis contra hanc nostram constitutionem ire presumpserit, exilio tradatur. Insuper etiam ut nullus missorum nostrorum cuiuscumque impeditionis argumentum componere audeat in prefatam electionem prohibemus. Nam et hoc omnimodis instituere placuit, ut qui semel sub speciali defensione donni apostolici, siue nostra fuerint suscepti, impetrata iuste utantur defensione. Quod si quis in quemquam illorum, qui hoc promeruerunt, uiolare presumpserit, sciat, se esse uite sue periculum incursurum. Illud etiam confirmamus, ut donno apostolico iustam in omnibus seruent obedientiam, seu ducibus, et iudicibus suis ad faciendam iustitiam.

Huic enim institutioni hoc necessario annectendum esse perspeximus, ut missi donni apostolici, seu nostri semper sint constituti, qui annuatim nobis renuntiare ualeant, qualiter singuli duces, ac iudices  [populo] iustitiam faciant, hanc imperialem constitutionem quomodo obseruent. Qui missi decernimus, ut primum cunctos clamores, qui per negligentiam ducum, uel iudicum fuerint inuenti, ad notitiam donni apostolici deferant, et ipse unum e duobus eligat: aut statim per eosdem missos fiant necessitates emendate, aut misso nostro nobis renuntiante, per nostros missos a nobis directos emendentur. 193 Hoc ut ab omnibus fidelibus sancte Dei Ecclesie, et nostris [uestris] firmum esse credatur, proprie manus signaculo subscriptionibus hoc pactum confirmationis nostre roborauimus, et sigilli nostri impressione adsignari iussimus. + Signum donni Henrici gloriosissimi Romanorum imperatoris Aug. Signum Erchandildi [b 1Kb] Maguntin. archiepiscopi. Signum Herberti [Heriberti] Coloniensis archiepiscopi. Signum Bobonis [c 1Kb] Treuerensis [Treuirensis] archiepiscopi. Signum Thiederici [d 1Kb] Metensis episcopi. Ego Heberhardus [e 1Kb] Babemburgensis [Bambergensis] ecclesie  episcopus Romane sedis subditus s-s [f 1Kb] . Ego Macelinus Wirciburg. episcopus s-s. Ego Waltius [Walterius] Spirensis episcopus s-s. Ego Ruodardus [Ricodardus] Constantien. episcopus s-s. Ego Rodalricus Kuriensis [Zodalricus Curien.] episcopus s-s. Ego  Adabertus Basiliensis episcopus s-s. Ego Heimmo [Hemmo] uuerdunensis episcopus s-s. Ego Walti Heihsteidensis [Walter Heicsteden]. episcopus s-s. Signum Richardi Fuldensis [Fuld. abbatis]. Signum Arnoldi Herfendensis abbatis. Signum Bruchardi abbatis. Signum Ryodhois Eluanen. abbatis [a 1Kb] . Signum Gottifredi ducis. Signum Beringardis [Beringardi] ducis, Signum Thiedericis [Thiederici] ducis [b 1Kb] . Signum Welphonis [uelphonis] comitis. Signum Cunonis  comitis. Signum 194 Cunradi [Kunradi] comitis. Signum Octonis [Ottonis] comitis. Signum Adilbrahtis [Adilbrrahtis] comitis. Bobonis [Signum Bob.] comitis. Signum Frederici comitis. Signum Bezelini comitis. Signum Ezonis comitis palatini. Signum Frederici Camerarii. Signum Ezonis infertoris [Infercorum]. Signum Heimzonis [Heunzonis] pincernarii. Signum Huzis Alimunberenger. Adilman. Adhilbero [c 1Kb] .





195 DISSERTATIO DE CHARTULA COMITISSAE MATHILDAE SEU DONATIONE S. SEDI SEMEL ET ITERUM FACTA.



CAPUT PRIMUM. De nomine, conditione, situ, uicibus terre Mathildis.


I. Quanquam duo Romanorum reges, post sanctum imperatorem Henricum, diadema imperiale susceperint, Conradus Salicus anno 1027 a Ioanne XIX, eiusque filius Henricus a Clemente II an. 1046, ac proinde iura omnia sancte sedis suo uterque diplomate confirmauerit, quod usu receptum erat, eorum tamen neutrum ditiones sancte sedis amplificasse diplomata sequentium imperatorum demonstrant. Permutatio tantum Beneuentane ciuitatis facta est a predicto Henrico cum transalpinis Ecclesie iuribus, ut precedenti dissertatione  uidimus, dum sanctus Leo IX Wormatie degeret anno 1053. Duo autem singularia undecimo Ecclesie seculo euenerunt, que maximum Ecclesie ditionibus incrementum attulere. Primo scilicet Romani pontifices Northmannorum ope antiqua iura sancte  sedi uindicarunt in Apulie et Calabrie ducatu, et principatu Capue, ex quibus Neapolitanum regnum coaluisse postmodum constat: et in Sicilie insula, septem iam seculorum prescriptione confirmata; deinde magna illa comitissa Mathildes, absque prole decedens, bonorum suorum omnium apostolorum principem heredem instituit, ut ait Domnizo:

Propria clauigero sua subdidit omnia Petro;
Ianitor est celi suus heres, ipsaque Petri:
Accipiens scriptum de cunctis Papa benignus
De primo ex duobus his capitibus nonnichil est dictum in superioribus, et opportune aliquid adiiciendum erit. At de altero, seu de Mathildica donatione, cum opinio aliorum alia in editis tot libris reperiatur, serio agam necesse erit in presentia.

II. Donationem huiusmodi semel et iterum factam esse inter omnes tam ueteres quam recentiores constat. Primum scilicet Canusii anno 1077 postquam Mathildes deprehendit Henrici Iu regis Romanorum  196 penitentiam fuisse falsam, sibique metuere ab eodem cepit. Rem narrat Domnizo comitisse eiusdem capellanus, et huius auctoritate uberius card. Baronius  et Florentinius , Petrus Diaconus Leonis Ostiensis continuator, quem Baronius aliique Ostiensem ipsum minus recte appellant; non enim senserunt continuationem Ostiensis incipere a cap. 34 libri III De renouatione Ecclesie sancti Martini; Petrus, inquam, Diaconus  Domnizoni astipulatur, »Anno autem, aiens, Dominice incarnationis 1077, Mathilda comitissa Ligurie et Tuscie, iram imp. Henrici sibi infesti metuens, Liguriam et Tusciam prouincias Gregorio pape et S. Rom. Ecclesie  deuotissime obtulit. Hec ergo causa inter pontificem et Romanum imperium dissensionis et odii fomitem ministrauit.« Diploma istud primum periisse constat ex altero, quod comitissa eadem quinque et uiginti post annos condidit, anno uidelicet 1102 iuxta illius tenorem; exstatque hoc postremum apud Baronium , Leibnitium , Muratorium  pluresque alios, quos pretermitto una cum Lunigio . Nam compertum habeo editiones omnes profectas esse ex peruetusto illo codice uaticano olim card. Sirleti, unde illud transcripsit card. Baronius. Quod Leibnitius luculenter testatur : »Adieci, inquit, et chartulam comitisse Mathildis super concessione bonorum suorum facta Romane Ecclesie, que in eodem codice ascripta reperitur, neque scio an eius authenticum exemplar alibi habeatur.« Deinde usum  se esse fatetur ill. Laurentii Zacagni bibliothece uat. custodis ope in recensendo tum ipsam chartulam, tum uitam Mathildis ab eius capellano Domnizone conscriptam.

III. Chartule eiusdem exemplum, quod per me prodit in lucem, preferendum haud dubie est quibuscunque aliis undelibet desumptis. Albiniano enim ex codice prestantissimo, unde monumenta alia meo lectori exhibui, non uno ex capite describendum atque euulgandum mihi esse intellexi. Primo siquidem auctor codicis Cencio antiquior, et, uerbo absit inuidia, in colligendis uetustis monumentis diligentior atque accuratior fuit. Deinde Leibnitianam recensionem pluribus in locis mendosam ostendit. Postremo emendationes a Muratorio factas aliorum diplomatum ope inutiles reddit, ipsumque se prodit ex comitisse autographo exceptum. Quamobrem ad diploma quod attinet, nullum ex tot apographis ante hunc diem in lucem prodiit Mathildiane chartule magis simile. Utinam 197 chartule ipsius  summa non esset ubique eadem! Unus siquidem apostolorum princeps instituitur heres bonorum omnium magne comitisse; at bona ista non ut in pluribus eius diplomatibus pro uariis monasteriis atque ecclesiis singillatim enumerantur, sed aut bonorum suorum omnium, aut proprie terre generali nomine designantur:

Cui proprie sortem telluris subdidit omnem,
ait supralaudatus Domnizo, quo integrior testis haberi non potest. Que res multe inter antiquos recentesque auctores dissensionis causa fuit. Alii siquidem prouincias, ciuitates et castra alii, aliique predia duntaxat bona propria Mathildis fuisse contendunt. Leonis Ostiensis  continuator Liguriam et Tusciam pontifici et S. R. Ecclesie donatas affirmat, quod fieri nequaquam potuit. Dominicus Mellinus, qui anno 1589 librum edidit pro sua etate satis eruditum de rebus Mathildis, et post quinquennium libri eiusdem apologiam aduersus D. Benedictum Luchinum Mantuanum ord. Ben., opinionem sequitur Ioannis uillani  de quibusdam oppidis a Beatrice cemptis, aliisque a Mathilde edificatis, deque multis huius opibus et prediis, que nostram questionem integram relinquunt. Luchinus predictus  Beatrici dotem constitutam fuisse ait a consanguineo Henrico II Mutinam, Lucam, Regium, Parmam. Felix Contelorius, uir maxime eruditus in sua Mathildis genealogia , de nuptiis eius loquens cum Welfone Bauarie ducis filio, affert Mathildianas litteras ex chron. Bohem. Cosme Pragensis, quibus totius regnum Lombardie, plurimasque ciuitates et oppida Welfoni promittit. At regnum  Langobard. iuris imperii erat.

Iu. Hisce autem ex auctoribus ingentes Mathildis diuitias ueras falsasue discimus, nichil uero lucis acquirunt bona propria sancte sedi relicta. Secus esse uideretur de Francisco Maria Florentinio, qui anno 1642 librum edidit, cui fecit nomen Memorie di Matilde la gran contessa d'Italia. At si monumenta dempseris, que plurimas Mathildis donationes, et decreta, chartasque continent, per deuia eum abire comperies. Idem uero allodialia tantum bona donata esse putat . Quid uero? Post annos quatuor et quinquaginta, seu 1696, D. Benedictus Bacchinius, aliis omnibus facile preferendus, sua in absolutissima historia monasterii sancti Benedicti de Padolirone agens de hac donatione , inter causas ire maxime, qua Henricus Iu exarsit in Mathildem, »donationem omnium suarum ditionum, quam fecit Mathildes sancte sedi,« recenset. Infra autem  questionem 198 mouet, num allodialia  tantum, an etiam regalia bona intelligi debeant. Deinde aiens abs re sua esse istud inquirere, questionem discutiendam permittit tractantibus hanc materiam ex professo. Quod profecto est Florentinii opinionem ad trutinam reuocare, atque integram rem relinquere.

u. Attamen incredibile dictu est, quanto cum plausu Godefridus Guillelmus Leibnitius, Ludouicus Antonius Muratorius, nostrisque diebus Christianus Ludouicus Scheidius Ietus, Florentinii opinionem acceperint. Quam quidem consultius deseruissent cum Bacchinio, ut ex dicendis fiet euidens. Leibnitius quippe in ipsa sui operis introductione: »Notandum autem est, inquit, ea tantum donasse Mathildem, que iure proprietario, seu allodii possidebat. Itaque ducatus Spoleti, aut Tuscie marchia, et que alia beneficio Cesarum feudali maiores eius habuerant, comprehendi donatione non potuisse.« Muratorius  passim sequitur eamdem opinionem, precipue in Annalium tomo Iu et alibi . Nemo tamen affluentius causam istam egit Scheidio, qui quatuor magnis uoluminibus origines Guelficas est amplexus. De Mathildiana enim donatione disserens  eam cum Leibnitio et Muratorio ad predia et castra duntaxat coarctat; deinde auctoritate Muratorii usus aliquod etiam ex iis castris, propriis Ecclesie Romane, eripere non ueretur: »Cl. Muratorius, inquit, non absque ratione putat Henricum nunc etiam castellum Canosse in feudum dedisse auo Guidonis et Rolandini, quibus Fredericus primus imperator anno 1185 eiusdem inuestituram innouauit diplomate, cuius editionem pollicetur.« Erudium par! Henricus u donationem susdeque habuit, inuasitque hereditatem Mathildis; Frederici autem  diploma, quod promittitur, licet post pacem Constantie factum, nullo loco habendum difficili in eo statu, non solum sancte sedis, sed Italie omnis, de quo uberius et opportunius dicam.

uI. Preterire hic non possum, nec debeo, Ioannis Friderici Ioakim Hallensis dissertationem anno 1735 elaboratam pro asserendo Mathildicam donationem Magne Britannie regi Brunswico-Luneburgensi electori. Idque non alia fini, quam demonstrandi causa, male admodum feuda post Mathildem nata a priscis illis beneficiis eui Mathildiani secerni. Ponit primum iste auctor  terram comitisse 199 ab eruditis definiri »marchiam Tuscie, ducatum Ferrariensem, ducatum Parmensem, Placentinum, Mantuanum, Spoletanum, marchiam Anconitanam, Lucam.« Deinde harum ditionum priorem ab aliis affirmari ait post ceteras traditam esse Bonifacio uiro Beatricis, ac patri Mathildis a Conrado Salico iure feudi: feuda uero nondum  nata esse, proindeque tam Tusciam quam ditiones ceteras, quarum Mathildes heres fuit, allodia esse contendit. »Ipsi autem  tradita a Conrado Salico, ut propria: adeoque erant allodia, in quibus Bonifacii posteri omnesque ex eius familia succedere debebant.« Ita ille . Mitto cetera: non enim illi adhereo quatenus recensitas prouincias, quia feuda nondum nata erant, allodialium uult naturam induisse. Etenim alia dono dari, alia beneficio, seu beneficiario iure concedi consueuerunt, modico cum discrimine inter beneficium et feudum. Utriusque rei charte plures in annalibus exstant, noueque in dies a recentioribus eduntur in lucem. In codice sepe laudato Albiniano est »Transcriptum cartule Odonis de Poli de tota terra sua, quam beato Petro et S. R. Ecclesie in proprietatem donauit m. prop. ind. u,« anno scilicet 1157. Eodemque anno »Aliud transcriptum cartule domini pape de eadem terra, quam eisdem comitibus in beneficium concessit.« Et notandum,  quod ante biennium in eodem cod. mentio feudi reperitur: »De medietate ciuitatis Tusculane data Ionathe in feudum, que post mortem eius debet ad Romanam Ecclesiam libere reuerti.« Itaque nata essent necne Mathildiano euo iura feudalia, parum refert: beneficiaria erant, que a donationibus in proprietatem distinguebantur.

uII. Quamobrem recte Sigonius , Mathildis morte narrata: »Ita, inquit, Parma et Mantua ad eum  peruenit. Ferraria quam Thedaldus auus a Ioanne XIII pontifice acceperat, Romanam ad Ecclesiam rediit.« Non enim aliter loqui debuit illius eui rationem habens. Et sane hanc historie partem Baronium et Pagium ex auctoribus synchronis certisque monumentis petitam in annales retulisse quis ignorat? Ditiones sancte sedis et Italie regnum ad rem nostram faciunt. Hec serio animaduerti oportet apud laudatos auctores: compertum quippe erit  in pactis conuentis inter Paschalem II et Henricum u ante coronationem duo ista capita existere: »Patrimonia possessionesque beati Petri restitueret, sicuti a Carolo, Ludouico, Henrico, aliisque imperatoribus concessa sunt, libera, seruaretque ea beato Petro pro uiribus.« Et paulo infra: »Que 200 omnia postquam impleuerit rex, papa iuberet episcopis astantibus in die coronationis eius, ut regalia imperatori dimitterent, que a temporibus Caroli, Ludouici, Henrici, aliorumque predecessorum ad regnum pertinebant.« Que sacramento Henrici et principum imperii, necnon Petri Leonis pro pontifice confirmata fuerunt .. Quidquid sacrilege a periuro Cesare actum fuit die ipso coronationis, priuilegia per uim et metum a pontifice captiuo extorta, eademque in concilio episcoporum et cardinalium cassata legi apud Baronium malo, quam tragicis hisce rebus enarrandis plus equo digredi a re proposita. Id unum memoria teneri  cupio, tum regnum Italie, tum ditiones pontificias Henrici Iu temporibus in eo magno ac diuturno sacerdotii et regni certamine disturbatas, ad statum pristinum reuocari non potuisse ante Mathildis mortem, ac proinde antequam sancte sedi hereditatem adire fas esset.

uIII. Ne Mathilde quidem decedente an. 1115, Paschali II illius adeunde facultatem fuisse constat: nam Henricus quintus iure propinquitatis hereditatem omnem inuasit . Nec nisi post Augusti huius mortem anno 1125, die 22 Maii, Honorius II sancte sedi uindicans iura sua, Alberto duci et marchioni Tuscie inuestituram tradidit illius hereditatis, ut docet Muratorius  qui donationem affert ab eo factam monasterio Padolironensi: »Albertus Dei gratia marchio et dux, lege uiuens Salica, cooperante gratia, et beati Petri et domini pape Honorii eius uicarii munere ad huius honoris prouectus fastigia, ad  petitionem coniugis sue, ac etiam pro mercede anime, domine Mathilde comitisse, etc.« Perinde Honorii successor Innocentius II anno 1133 Lotharium II et Richizzam Augg. inuestiuit, exstatque huiusmodi preceptum apud Baronium  et apud Labbeum  quod hic transcribere non grauabor ex codice Albiniano aliquanto uarium, quod inscribitur: »Innoc. papa II Lothario imp. Aug. et Rigette imperatrici. Allodium bo. me. comitisse Mathilde, quod utique ab ea beato Petro constat esse collatum, uobis committimus, et ex apostolice sedis dispensatione concedimus, atque in presentia fratrum nostrorum archiepiscopor., episcopor., abbatum, necnon principum, et baronum, per anulum inuestimus, ita uidelicet ut centum libras argenti singulis annis nobis et successoribus nostris exsoluas, et post tuum obitum proprietas ad ius et dominium S. R. Ecclesie cum integritate absque diminutione et molestia reuertatur. Quod si  nos, uel fratres nostros 201 in eamdem terram uenire, manere, uel transire oportuerit, tam in susceptione quam in procuratione, atque securo conductu, prout apostolicam sedem decuerit, honoremur. Qui uero arces tenuerint, uel rector terre fuerit, beato Petro, et nobis, nostrisque successoribus fidelitatem faciant.« Utramque inuestituram breuem admodum fuisse colligitur ex eiusdem indole: non enim ad successores transibat, sed eo decedente, qui inuestituram acceperat, ad ius ac dominium sancte sedis reuertebatur. Idcirco Albertus marchio septem circiter annis eam terram retinuit, Lotharius autem non bene quinque; nam anno 1137, die 3 Decembris, excessit e uita.

IX. Hinc uero per annos fere septem et septuaginta usque ad 1215, Arnaldistis rege Romanorum Conrado in Urbe grassantibus, Friderico postmodum Aenobarbo iura sancte sedis ubique inuadente, ac pontificibus ob rerum maximam difficultatem longe ab Urbe uagantibus, nulla reperitur inuestitura. Predicto  autem anno Innocentius III, qui ab initio pontificatus ditiones Ecclesie precipuas recuperauerat, Salinguerre Ferrariensi partem Mathildiane hereditatis concessit. Cuius rei monumentum a Raynaldo relatum  hic subiiciam, qua pertinet ad rem nostram, ex iuramento predicti Salinguerre: »Id totum, inquit, quod mihi concessistis in feudum de terra quondam cla. me. comitisse Mathildis, uidelicet Medicinam, et duas partes Argellate, Mombarozzone cum plebatu sancte Marie, Carpum, Carpinetum, Besinatum, Mandrinam, Bibianellum, Castrum Ariani, Foscundum, Mozzole, Bondenum, Ardumi, Pigniacium cum uniuersis curtis, et pertinentiis, iuribus, et honoribus omnium predictorum castrorum et locorum, et cuncta iura, et reditus, responsiones, iurisdictiones et honores, usus et albegarias, que sunt dicti poderis predicte comitisse Mathildis pie memorie in iis locis, siue pertinentiis, uidelicet in Sablono, Gazolo, Belegaria, Biolotorta,  Dianzano, Casale magno, Casale ligogno, Fregasso, Pregnano, Cauiano, Runcaliis, Planzo, Castro Canusie eiusque curie, Fontana, Campogaiano, sancto Martino de Riosustinolo, Padis, Corregia, Fossacanalis, Miliare, Gurgatellis, Fossulis, Brundiono, Soleria. Et in toto podere q. Caualcacomitis, ac uniuerso Imole comitatu, et in toto eo, quod est in prenominato podere. In episcopatu Bononiensi, Mutinensi, Regino, Parmensi, ceterisque aliis episcopatibus adiutor ero ad retinendum et defendendum que habet, et que non habet ad recuperandum, et cum recuperata fuerint, 202 ad retinendum et defendendum contra omnem mortalem. Eamdemque uero terram nec teneo, nec tenebo nisi a Romana tantum Ecclesia, et pro ipsa soluam ei singulis annis, nomine census, quadraginta marchas argenti, et seruiam ei pro ipsa terra meis sumptibus: in Lombardia et Romania cum centum militibus; in Tuscia uero, uallespoletana, uel Marchia cum quinquaginta.  Ab Urbe autem et infra uersus Apuliam per Campaniam, et totum regnum Sicilie cum uiginti, per mensem integrum singulis annis, quandocunque fuero requisitus, tempore ueniendi et recedendi minime computando, et deinde, cum sibi placuerit, in suis duntaxat expensis. Legatos et nuntios apostolice sedis in terram uenientes predictam deuote recipiam et honorifice pertractabo.«

X. uersipelli huic homini pontificem adhibuisse nimiam fidem posteriora facta monstrarunt, ista uero huc non spectant. Inuestiture bonorum Mathildis exemplum aliud, atque omnium extremum, ni fallor, exstat apud Raynaldum  ex libro Censuum, et alio ex cod. Bullar. ms. Tametsi huiusmodi inuestituram uerius restitutionem appellabimus, nam Fredericus II uoce inuestiendi utitur, dum Honorio pontifici terram Mathildianam restituit: »Tam de castro predicto , inquit, quam de aliis castris, scilicet Pepugnano, Bondeno,  necnon de toto ipso comitatu, podere, ac terris comitisse predicte dictos capellanos nomine Romane Ecclesie inuestimus, et eos constituimus possessores, et mandamus de castris predictis per uen. episc. Taurinensem uicarium nostrum in corporalem possessionem induci.« Fridericum II fuisse superstitem usque ad annum 1250, deinde interregni trium et uiginti annorum, ut Germanicis scriptoribus placet, quinque annorum spatio diuturnioris, ut uerius alii sentiunt, finem esse allatum a Rudolpho Auguste domus Austriace progenitore compertum atque exploratum est. Eumdem autem Rudolphum iurium ac bonorum omnium sancte sedis, post Sueuicas tot inuasiones, instauratorem, hec suo diplomate distincte ac dilucide exprimere uoluit Nicolaus III. »Ad has pertinet tota terra, que est a Radicofano usque Ceperanum, marchia Anconitana, ducatus Spoletanus, terra comitisse Mathildis, ciuitas Rauenne, et Aemylia, Bobium, Cesena, Forumpopuli, Forum Liuii, Fauentia, Imola, Bononia, Ferraria, Comaclum,  Adriam, atque Gabellum, Ariminum, Monsfeltri, territorium Balnense, Pentapolis, Massa Trabaria, cum adiacentibus terris.« Diploma istud cum aliis precedentibus 203 ab Alberto Rudolphi filio confirmatum Bonifacio uIII, uidesis apud Raynaldum  cum hac additione e schedis Card. Baronii: »Albertus imp.  per suas litteras datas Norimberge sub hoc anno fecit homagium pape, et iuramentum fidelitatis, confirmauitque omnia priuilegia et donationes factas de terris per predecessores, fuitque ab ipso pontifice confirmatus in imperatorem, ut habetur libro priuilegiorum Rom. Ecclesie.«

XI. Hic uero sistendum mihi esse sentio. Non enim satis esse uideo Mathildiane donationis per ducentos annos iura, possessionem, inuasiones, restitutionesque indicasse, cum nichil de conditione seu ingenio eiusdem decreuerim: quod profecto maxime necessarium erat, allodialia aliis, aliisque regalia  etiam comprehendi ea in donatione uolentibus. Bona igitur Mathildis propria penitus expendi oportet, premisso eorumdem situ, iuxta Radeuici grauissimum testimonium in appendice ad Ottonem Frisingensem, quo etiam utitur Florentinius . De iisdem loquens Radeuicus  »Quorum, inquit, prediorum magnitudinem, eiusque terre copiosam opulentiam qui ripas Eridani peruagati sunt, non ignorant.« His subiicienda comitisse uerba ipsa Canusie reficientis diploma: tam ea que ex hac parte montis habebam, quam illa que in ultramontanis partibus ad me pertinere uidebantur. Ista scilicet pronuntiat de primo diplomate, quo Gregorium uII heredem instituit. Mox eadem confirmans Paschali II adiungit, que in ultramontanis partibus habeo, uel habitura sum siue iure hereditario, siue alio quocumque iure, pro mercede, et remedio anime mee et parentum meorum. De ultramontanis luculenter agens Domnizo  ab Henrico Iu inuasa fuisse illa bona testatur:

 Presertim uillas et oppida, que comitissa
Hec ultra montes possederat a genitrice.
Nam Beatrix Friderici Lotharingie ducis filia, quam iste susceperat ex Mathilde filia Hermanni Sueuie ducis, adeoque Conrado Salico et Henrico III Augg. sanguine iuncta erat, cum Bonifacio marchioni Tuscie secundo nupsit, obtinuisse quidem fertur  Lucam, Mutinam, Regium, et Parmam citra montes pro dote: at plura etiam possedisse ultra montes  uetera monumenta testantur, quorum haud dubie precipuum est Mathildiana ipsa chartula, seu donatio. Nihilominus de bonis 204 ultramontanis ab Ecclesia Romana nunquam possessis uana disquisitio esset; Cismontana duntaxat, eaque iuxta ripas Eridani, ut Radeuicus ait, querenda sunt.

XII. Ac primum serio animaduertendum mihi  uidetur, quod bona ista propria Mathildis uariis nominibus appellata in ueterum monumentis inueniuntur, allodium uidelicet, terra, domus, podere, comitatus olim appellabantur. Que quidem generalia nomina latius patent, quam nostro more metientibus etatem illam uideatur. Et uero, narrat Radeuicus apud Baronium  legatos Adriani Iu Friderico Aenobarbo pre aliis capitibus proposuisse: »Nuntios imperatoris in palatiis episcoporum recipiendos« non esse. Quibus Fridericus: »Concedo, inquit, si forte aliquis episcoporum habet in suo proprio solo, et non in nostro palatium. Si autem in nostro solo et allodio sunt palatia episcoporum, etc.« Ei siquidem persuasissimum erat uniuersum terrarum orbem suo esse subiectum imperio. Significatio ista latior allodii difficile inuenietur. Ducangius  de multiplici alodii usu in uetustis chartis erudite disserit, at simile nichil affert; neque aliud colligitur ex innumeris fere exemplis, quam  allodialia bona esse predia immunia nullique prestationi aut oneri obnoxia. Quam profecto definitionem haud conuenire Mathildiano allodio, ut illud appellat Innocentius II allata monumenta planum faciunt. Imo ipsamet Innocentii eiusdem inuestitura semel allodium uocans, sepius terram bona illa propria Mathildis, deinde iuramenta fidelitatis ab arcium custodibus terreque rectoribus exigens, censum iniungens, denique ad certum tempus ea concedens, perspicue docet donationem Mathildicam plus aliquid fuisse quam predia libera: ac proinde Radeuici sententiam haud multum abludere a re nostra. Huc accedit, quod in laudatis capitibus Adriani Iu eodem nomine appellantur bona propria Mathildis, quo due Tuscie Romana et Langobardica, que ciuitates plures amplectebantur: »Totius terre comitisse Mathildis. Totius terre, que ab Aquapendente est usque Romam.« Chronicon etiam Weincartense apud Leibnitium  uoce  eadem utitur: »Feminam, inquit, uirilis animi, que ad instar fortissimi principis totam terram illam suo dominio subiugauit .«

XIII. Quid, quod idem chronista  uetusto Auguste domus exemplo, que totum Romanum imperium amplectebatur, domum Mathildis eam terram appellat? Narrat ille scilicet quemadmodum Fridericus Aenobarbus »auunculo suo Guelfoni marchiam Tuscie, ducatum 205 Spoleti, principatum Sardinie, domum comitisse Mathildis in beneficio tradidit.« insignem hunc inuasorem ditionum sancte sedis talia prestitisse aliunde etiam constat: quo iure, non est querendum in presens. Attendi potius debent, que sequuntur in chronico paulo infra: »Ciuitates, castella, seu uillas per totam domum Mathildis pertransiens, negotia terre ciuiliter pertractat.« Preter hec nomina, quibus bona propria Mathildis designantur, alia duo reperiuntur apud ueteres, que preteriri non debent. Exstat siquidem  apud Margarinum  constitutio Philippi fratris Henrici uI, cui titulus: »Philippus Dei gratia dux Tuscie, et dominus totius poderis comitisse Mathilde.« Et Raynaldus  ex libro Censuum diploma exhibet Friderici II supra laudatum, cuius autographum seruatur in archiuo castri sancti Angeli, in quo, et terra, et podere, et comitatus Mathildiana bona sepe sepius nuncupantur: »Cum, inquit, ad resignationem comitatus, terre, et poderis quondam comitisse Mathildis faciendam S. R. Ecclesie uen. matri nostre, ad quam pertinet pleno iure, serenitas nostra contra quoslibet detentores speciale mandatum dederit, etc.« Itaque bona iuris proprii Mathildis quocunque nomine appellata inueniantur in monumentis XI seculi et sequentis, magna predia, oppida, arces, ac ciuitates fuisse uidentur. Adeoque si Paschali II adire hereditatem illam licuisset, ambigendum non esse crediderim, quin ciuitates etiam domus Mathildice adepturus esset. Cum uero Henrici u Germanie  regis auiditas ac prepotentia possessionem toto uite sue tempore distulisset, usque ad annum 1125, cum die 22 mensis Maii, nulla sui prole relicta, occubuit mortem, creditu procliue est ciuitates quoque illas, ut Langobardice alie, in libertatem se uindicasse post mortem Mathildis, qua superstite, infelici euentu id tentauerant. Certe nusquam reperire erit, Romanos pontifices ciuitatem ullam repetiisse, cum ex aduerso terram a ciuitatibus inuasam sancte sedi asserere et uehementi obiurgatione litterarum et legationibus non desierint.

XIu. Que ut uera sint, magnus ille pontifex Innocentius III, quo maiorem suarum ditionum uindicem Romana Ecclesia nunquam habuit, principio sui pontificatus, ut est in Gestis apud Baluzium  iura possessionesque sancte sedis indesinenter asseruit: »Cum autem per legatos suos ad hoc specialiter destinatos requireret terram comitisse Mathildis a ciuitatibus detinentibus eam,  licet ille ciuitates uellent eamdem per Romanam Ecclesiam sub certis pactionibus recognoscere ac tenere; quia tamen pactiones ille conuenientes non erant, 206 noluit ex ipsa terra quidquam concedere, preter id quod concessit episcopo Mantuano.« Tanti enim pontificis tempore ciuitates omnes Langobardice a suis consulibus ac magistratibus iampridem administrate, non solum imperatoria maiestate posthabita ius queque suum tuebatur armis, sed singule potentiam suam longe auxerant. Decedente siquidem Lothario II, qui terram Mathildis obtinuerat ab Innocentio II quandiu uiueret, ab anno eius emortuali 1137 usque ad 1155, cum Fridericus Aenobardus imperiale diadema suscepit, per annos duodeuiginti neglectu Conradi Italie regis, ac postmodum Friderici eiusdem odio, uires ab externis hominibus sibi comparauerant. Quamobrem anno 1173 fere omnes, icto federe, in Fridericum arma sumere ause sunt, ualidioresque ut essent, singule  territorium prisco more instaurarunt: que res Mathildianam hereditatem seu donationem, mirum in modum disturbauit. Huc accedit, quod Fridericus idem in celebri pace Constantie anno 1183 ciuitatum libertatem ratam habuit, modo supremum imperatoris dominium agnoscerent. Idcirco Innocentius III castra, uillas et predia a ciuitatibus inuasa repetiit, que serius ocius recuperata ab eodem esse testantur predicta concessio facta Salinguerre et Mantuano episcopo alia, cuius mentio in Gestis occurrit. Mantuano autem presuli concedens hereditatis Mathildiane partem, ab illa terra, seu domo ciuitates propalam excludit; nam Mantua, Regium Mutina, et Parma sunt ciuitates ille, quas iure proprietario possidebat Mathildes, et de quibus seorsim agendum erit. Nunc magis ac magis confirmandus est situs certus terre, domus, poderis, aut comitatus Mathildis contra eorum opinionem qui aliena iura perperam illi tribuunt, propria uero contra equum  et rectum eidem detrahunt.

Xu. Id autem melius fieri nequaquam potest, quam laudatis Gestis Innocentii III inherendo, que ditiones sancte sedis ab eo pontifice uindicatas singillatim enumerant. Quanquam enim nouis ingruentibus motibus in Sicilie regno, Innocentius distulerit illius terre recuperationem, adeoque oppida et loca omnia enumerata in iis Gestis non reperiantur, tamen ditiones cetere, quas recepit, angustis adeo finibus domum Mathildicam circumscribunt, ut per sancte sedis ditiones uagari non sinant, duplexque oppidorum, arcium, prediorum ab Innocentio facta concessio episcopo Mantuano et Salinguerre, situm fere ipsum definiant intra Parme, Mutine, Regii, et Mantue territoria. Et uero cum Henr. uI decessit an. 1197, maxima inuasionis Henriciane portio 207 erat apud Marcualdum, qui gratia principis plurimum utens, testamenti eius exsecutor designatus fuerat . Is nempe cum esset »senescalchus imperii, dux Rauenne et Romaniole, marchio  Ancone et Molisii,« nullum non mouit lapidem, ut marchiam fiduciario iure retineret, sed nequidquam: »Obtulit domino pape pecuniam copiosam, annuum censum promittens, si recepta fidelitate concederet ei terram. Quod cum dominus papa facere nollet, quia suspectam habebat fraudem ipsius, reliquit marchiam et regnum intrauit. Reducta est igitur tota marchia, preter Asculum, ad dominium et fidelitatem Ecclesie, uidelicet Ancona, Firmum, Auximum, Camerinum, Fanum, Esim, Senegallia, et Pensaunium cum omnibus diocesibus suis.« Pari modo Conradus Sueuus dux Spoleti et comes Assisii »multis modis tentauit, si posset apud dominum papam gratiam inuenire, offerens ei decem millia librarum incontinenti, et annuum censum centum librarum argenti, et obsequium ducentorum militum per patrimonium Ecclesie a Radicofano usque Ceperanum.« Preterea sui suorumque iuramentum fidelitatis, propriosque filios obsides pollicebatur.  Omnia pontifex reiecit Italorum gratia, queis exosi erant Theutones, qui tyrannidem exercuerant, miseramque in seruitutem eos redegerant: »Recuperauit ergo Romana Ecclesia ducatum Spoleti, et comitatum Assisii, uidelicet Reatem, Spoletum, Assisium, Fulgineum, et Nuceriam, cum omnibus diocesibus suis . . . Recuperauit etiam Perusium, Eugubium, Tudertum, et ciuitatem Castelli cum comitatibus suis, recepto iuramento fidelitatis a ciuibus, baronibus, et catanis.«

XuI. Marchiam, olim Pentapolim, alteram ex amplissimis duabus prouinciis, queis Pippinus rex Francorum sanctam sedem donauit et Spoletanum ducatum a Carolo Magno sancte sedi oblatum, supremo iure sibi reseruato, ab Ottone Magno partem non modicam Romane Ecclesie concessum cum summo iure, ac demum ab sancto Henrico traditum ex alia parte in concambium Benedicto uIII postliminio rediisse audis ad sanctam sedem, nomine quidem  mutato, prisco autem iure a possessoribus, inuasoribusue nullatenus oblitterato. Perinde est de Exarchatu, cui Romandiole nomen accesserat, Innocentii tempore: non quia inuasoris Henrici uI beneficio illum possidens archiepiscopus, Marcualdi et Conradi exemplo, deiectus fuerit, sed quia sancte sedis iura sunt confirmata tum in Exarchatu, tum in parua alia ditione ibidem nata, que audiebat terra Caualcacomitis, cuius caput castrum olim Sussubium in Pippiniana 208 donatione celebre, Britonorium postea dictum. Huius siquidem castri, preter ius antiquum, nouum accesserat ex donatione facta uenetiis ab ipso Caualcacomite anno 1177, cum ibi consisteret Alexander III concordie sanciende causa cum Friderico Aenobarbo Henrici uI genitore. Rem testantur Acta eiusdem Pontificis ap. Baronium  et melius Nicolaus Rosellius Aragonius patria Tarraconensis ord. Pred. uulgo card. de Aragonia, qui natus anno 1314, ad 1362 uitam perduxit  . Namque Acta illa genuina presto habuit nonnichil uaria a Baronianis, »C. comes, inquit, de Brectanoro absque liberis apud uenetias defunctus est, qui pro remissione peccatorum suorum, suorumque defunctorum seu parentum, et castrum ipsum Brectonorium, quod alio nomine uocatur Subsubium , et totam terram suam, licet ab antiquo beati Petri fuerit, sacrosancte Romane Ecclesie in propriam hereditatem donauit.« Quamobrem Innocentius  post predictas prouincias recuperatas, »misit preterea nuntios et legatos ad recuperandum Exarchatum Rauenne, Brictonorium, et terram Caualcacomitis.« Quid uero? »Archiep. Rauennas asserebat Exarchatum antiquitus fuisse concessum a Romanis pontificibus Ecclesie Rauennati, et priuilegia ostendebat. Brictonorium quoque concessum fuisse de nouo ab Alexandro papa, dum uenetiis moraretur. Supersedit ergo dominus Innocentius prudenter  ad tempus, magis quam super hoc uellet aliquid experiri. Permisit tamen ut archiepiscopus Rauennas, saluo iure apostolice sedis, recuperaret Brictonorium, et teneret.« Quod quam prudenti consilio pontifex gesserit, archiepiscopi conditio planum facit.

XuII. Hunc scilicet uariis appellatum nominibus tradit Ughellus  Guillelmum, Guillelmottum, Otthonem Curianum, ad quem exstant Henrici uI littere »inter ceteros mundi prelatos membrum sacri imperii speciale« illum appellantes, queis Augustus summa imperii negotia eidem committit. Henrici obitus altero eius archiepiscopatus anno, et magni pontificis Innocentii res preclare geste sub ipsa pontificatus initia haud dubie fuerunt in causa, cur pontificia tantum auctoritate Exarchatum et Britonorium sibi assereret. Et de Exarchatu quidem, bene; nam Gualterius predecessor suus anno 1125 obtinuerat ab Honorio II Exarchatum sibi confirmari, concessum uidelicet  antiquioribus apostolicis priuilegiis: quod patet ex bulla ap. Ughellum  octodecim cardinalium subscriptionibus roborata: 209 »Preterea confirmamus uobis Exarchatum Rauenne, qui Romane Ecclesie iuris est.« Secus est de concessione speciali Britonorii ab Alexandro facta uenetiis, ut dicitur, quamuis Gerardus eidem pontifici familiarissimus Rauenne archiepiscopus esset: non enim constat de huiusmodi priuilegio. E contrario Acta memorata docent Fridericum fedifragum, statim atque uenetiis discessit, Britonorium obsessum iuisse, pulsisque quos miserat Alexander noue hereditatis possessionem initum, illud inuasisse: »Ipsos de castro eiecit, et sine conflictu ac pugna inexpugnabile castrum illud cepit, et sibi ac filio suo regi ab omnibus ipsius loci iurare fecit obedientiam .« Friderici filio Henrico uI usque ad extremum diem Britonorianos paruisse abunde comprobat huius testamentum  in quo hec leguntur ad rem nostram: »De imperio ordinamus, quod dominus papa et Ecclesia Romana illud filio nostro confirment, et pro hac confirmatione imperii et regni uolumus, quod tota terra nostra comitisse Mathildis restituatur domino pape, et Rom. Ecclesie, preter Medisinam et Argelatam cum earum pertinentiis. Et insuper ordinamus et uolumus, ut tota terra de monte Payle cum Monte Fortino liber dimittatur domino pape usque Ceperanum, et quod Ecclesia Romana habeat montem Flasconem cum omnibus pertinentiis suis. Insuper precipimus Marcualdo senescalco nostro, ut ducatum Rauenne, terram Brittenorii, et marchiam Anconitanensem recipiat a domino papa et Romana Ecclesia, et recognoscat etiam ab eis Medisinam et Argelatam cum suis pertinentiis. De quibus omnibus bonis securitatem ei iuret, et fidelitatem ei faciat sicut domino suo.«

XuIII. Pretiosum istud monumentum Dei optimi  beneficio ad Innocentii manus peruenit, postquam predictas prouincias recuperauit. Nam Henricus morti proximus aut penitentia ductus anteacte uite, aut infanti filio et Aug. uxori metuens a Siculis, precipue ob biennalem lanienam, testamentum condidit anno 1197, at Marcualdus illud celauit, incertum qua fini, usque ad annum 1200. Tum uero in Sicilia deuictus, uersusque in fugam, supellectili omni amissa, testamentum quoque in scrinio reconditum cum Henrici aurea bulla predam uictoribus dereliquit. Continuo tamen post mortem Henrici, ut Rogerius in Anglicanis annalibus apud Baronium  testatur, »Magna pars Tuscie, quam idem imperator et predecessores sui abstulerant Romanis pontificibus, reddita est domino Celestino summo 210 pontifici, uidelicet Aquapendente et sancta Crispina et Mons Faliscorum, et Radicofanum, et sanctus Quiricus cum omnibus pertinentiis eorum, redditeque sunt ei Sicilia, Calabria, Apulia, et omnes terre, que fuerunt regis Sicilie, sicut proprium  patrimonium sancti Petri, de quibus ipse, ut supra dictum est, constituit Fridericum Henrici Romm. imp. filium regem.« Quapropter in Gestis Innocentius non dicitur Tusciam, ut ceteras prouincias, recuperasse, aut saltem iura eiusdem uindicasse apostolice sedi. Imo »ciuitates  Tuscie, que propter importabilem Alemannorum tyrannidem quasi grauem incurrerant seruitutem, societatem hanc ad inuicem inierunt, preter ciuitatem Pisanam, que nunquam potuit ad hanc societatem induci; et obtinuerunt a summo pontifice ut et ciuitates Ecclesie que sunt in Tuscia et ducatu Spoleti se illis in hac societate coniungerent, falso semper in omnibus apostolice sedis dominio et mandato. Constituerunt ergo singulos rectores de singulis ciuitatibus, et unum priorem, cui tempore sui prioratus omnes intenderent ad societatis negotia peragenda, omnesque tam rectores quam alii iurauerunt, quod societatem seruarent ad honorem et exaltationem  apostolice sedis, et quod possessiones, et iura sacros. Romane Ecclesie bona fide defenderent, et quod nullum in regem, uel imperatorem reciperent, nisi quem Romanus pontifex approbaret.«

XIX. Tuscie autem Romane patrimonii nomen, cuilibet Ecclesie possessioni olim tributum, proprium euasisse ante seculum XIII comprobant tum exhibitio »ducentorum militum per patrimonium Ecclesie a Radicofano usque Ceperanum,« quam Conradus Sueuus fecit Innocentio III, tum precipue largitio facta Ioanni Brennensi regi Ierusalem ab Innocentii successore Honorio III, quam Raynaldus refert ex eius regestis . Regis istius a Friderico II spoliati rebus omnibus, calamitas mouit pontificem, ut quo poterat modo principem subleuaret. Quare administrationem Tuscie illi concessit: »Totum, aiens, patrimonium, quod habet Romana Ecclesia a Radicofano usque Romam, excepta Marchia Anconitana, ducatu Spoleti, Reate, ac Sabinia, cure regimini  et custodie ipsius regis duximus committendum, tenendum, custodiendum, et seruandum, quandiu de nostra et Ecclesie Romane fuerit uoluntate: nominatim Radicofanum, Precenam, Aquapendentem, Monteflasconem, Martam, ualentan. insulam Martan. cum alis locis, que ab olim consueuerunt 211 iurisdictioni castellani Montisflasconis subesse, uerall. Petronian. saluis prouentibus dilecto filio nostro R. S. Marie in Cosmedin dia conocard. concessis, Orde, Montaltum, Centumcellas, Cornetum, Perusium, Urbemueterem, Tudertum, Balneoregium, uiterbium, Narniam, Sanctumgeminum, Struncon., saluis prouentibus dilecto filio nobili uiro Petro Capucio consanguineo, et ostiario nostro concessis, Tuscan. Ortam, Ameliam, Nepe, ciuitatem Castellanam, Gallesium, saluis prouentibus concessis dilecto filio nostro Aegidio sanctorum Cosme et Damiani diac. cardinali, Sutrium, et alia, que ipsa Ecclesia Romana habet., uel tenet infra terminos prenotatos cum  pertinentiis suis et iuribus uniuersis.« Animaduerti autem uelim, usque ad initia seculi XIu patrimonium latioribus finibus circumscribi; quidquid enim a Radicofano usque Ceperanum, ciuitatum, castrorum, locorumque aliorum erat, patrimonium appellabatur: ea propter in monumentis inuenitur terra eadem absque ulla patrimonii mentione; ita tamen ut tota terra, que est a Radicofano usque Ceperanum, marchia Anconitana, ducatus Spoletanus, terra comitisse Mathildis perspicue ac distincte recenseantur, ut pluribus in Rudolphi diplomatis apud Raynaldum uidere est : quod profecto abunde comprobat allucinari eos qui aut in Marchia, aut in ducatu Spoletano, aut demum in Tuscia Mathildianam hereditatem constituunt.

XX. Pre aliis autem allucinatio Florentinii uix ferenda esse mihi uidetur. Docet siquidem, sub finem libri secundi, Henricum uI testamento mandasse ut patrimonium Mathildis pontifici redderetur, si Friderico eius filio puero imperium et Sicilie regnum  confirmasset; a Celestino III id esse factum, quare magnam Tuscie partem, Rogerio teste, fuisse redditam Ecclesie; suo tamen instituto minus conducere peruestigationem quantitatis redditi patrimonii, num uidelicet tota terra, que a Radicofano usque Ceperanum a Mathilde donata erat Ecclesie, iuxta Aeneam Syluium , ad eamdem Ecclesiam peruenerit seculo XII exeunte. Hoc nichilominus serio animaduertendum putat, terram Mathildis seculi unius spatio inter pontifices et imperatores controuersam, si quandiu apud laicos fuit principatus nomen obtinuit; cum denique ad successores beati Petri est translata, perpetuo tante liberalitatis monumento patrimonii antiquum nomen adeptam esse. Id uero non est historiam caste integreque scribere, sed potius illam peruertere. Henricus siquidem, ut nuper uidimus, primum 212 omnium restitui mandat terram totam comitisse Mathildis, preter »Medisinam et Argelatam,« que  duo oppida iuris Mathildici in territorio Bononiensi, una cum ducatu Rauenne, marchia Anconitana, Bretonoriique terra infra in eodem testamento mandat Marcualdo, ut in feudum accipiat a pontifice. Deinde »Et insuper, ait, ordinamus et uolumus, ut tota terra de monte Payle cum monte Fortino libere dimittatur domino pape usque Ceperanum.« Itaque Rogerii testimonium de magna parte Tuscie reddita Celestino ad donationem Mathildis nullatenus pertinet. Namque Innocentius III Celestini successor post uindicata iura Exarchatus, qui a territorio Bononiensi definitur, terram Mathildis Exarchatui conterminam a ciuitatibus eam detinentibus preterquam ab episcopo Mantuano, repetiit. Preterea illius terre partem concedens Salinguerre, castra, uillas locaque alia nominat non in Tuscia, sed in ducatu Mutinensi nondum nato existentia. De cuius origine seorsim dicam sequenti capite, cum de ciuitatibus terre Mathildis sermo erit. Nunc de patrimonio  dilucidius aliquid breuiter afferri oportet, ad Florentinii opinionem falsam, quam cum uulgo eruditi aliquot imprudenter sequuntur, reiiciendam.

XXI. Tripertito diuisam fuisse Tusciam ab euo Francorum regum, que postea diuisio per tria fere secula perseuerauit, ex dictis in precedentibus dissertationibus liquet, in Romanam uidelicet, Langobardicam, et regalem. Hanc postremam, que hodie audit Etruria, una cum ducatu Spoletano, esse oblatam apostolorum principi, utili tenus dominio, summo autem iure reseruato imperatoribus, diplomatis omnibus, que attuli, luculente ostendi. Discrimen etiam, quod intercedit Etrurie cum Spoleto, palam feci, hunc siquidem ad Ecclesiam paulatim peruenisse compertum habuimus, dum e contrario Tuscia regalis una cum regno Italie imperatoribus paruit. Langobardicam uero Tusciam cum singulis suis ciuitatibus a Carolo magno donatam esse apostolice sedi, Carolini codicis littere planum faciunt,  et Ludouici, Ottonis, atque Henrici diplomata confirmant. Denique Romanam fuisse partem ducatus alme Urbis, a nullo unquam rege, aut imperatore apostolorum principi eiusque successoribus donatam, sed predictis diplomatis ad maiorem firmitatem cum ceteris ditionibus roboratam, ita scilicet petentibus Romanis pontificibus, qui Romam eiusque ducatum spontanee populorum deditioni referebant accepta, demonstraui. Duabus autem hisce Tusciis post sancti Henrici euum, certe ante duodecimi seculi exitum, patrimonii nomen esse factum, nuper aiebam. Id uero nominis principio latius patuit, 213 quam ab initio seculi XIu, dum pontifices Auenione consistebant. Quod patet ex litteris Henrici uII datis Lausane anno 1310 ad Clementem u, et relatis a Raynaldo  ex archiuo castri sancti Angeli, et codd. Non enim ut antea quidquid terrarum est a Radicofano usque Ceperanum, patrimonii nomine nuncupatur, sed ad predictas duas Tuscias coarctatur, ciuitatibus Perusii et Castelli detractis,  aliisque nominatis ad alias prouincias pertinentibus: »Patrimonii etiam beati Petri in Tuscia cum ciuitatibus Tuderti, Narnie, Urbis ueteris, et Reate.« Cuiusmodi mentio usque ad eiusdem seculi dimidium in apostolicis litteris reperitur . Etenim Ioannes XXII anno 1326 Pandulfo de Sabellis agit grates, quod »rectori patrimonii beati Petri in Tuscia« opem tulerit. Benedictus XII anno 1339 scribit »thesaurario patrimonii beati Petri in Tuscia,« Et anno 1350 Clemens uI »rectorem patrimonii beati Petri in Tuscia« preesse uult militibus pro peregrinorum securitate ibidem dispositis.

XXII. Huius uero pontificis tempore, ut legitur in cod. uat. 2040, pag. 51, ap. Raynaldum  ecclesiastice ditionis proceres in pontificem perduelles, uarios iniustos principatus condidere: »Huius tempore fere omnes ciuitates, terre, et castra patrimonii sancti Petri, marchie Anconitane, et Romandiole,  se rebellauerunt sedi apostolice, et ipsius in illis partibus rectoribus et officialibus. Omnes deuenerunt in manibus tyrannorum: uidelicet patrimonium in manus Ioannis de uico prefecti uiterbii, Marchia in manibus dominorum de Malatesta et Galiotti de Arimino, etc. . . . ; Romandiola uero, etc.« Mattheus etiam uillanus  semel, iterum, et tertio patrimonium memorat, cum Romani aciem duxerunt aduersus prefectum de uico, cumque hic se dedidit cardinali legato Aegidio Albornotio, Tuscie nomine suppresso. Quamobrem nudum patrimonii nomen, ut hodie audit, medio seculo quartodecimo adhiberi ceptum esse crediderim, ut sub finem XII seculi appellabatur, tametsi terra a Radicofano usque Ceperanum frequentius diceretur seculo XIII, et patrimonium beati Petri in Tuscia ante predictum annum 1350. Num utique iidem essent fines quos hodie nouimus, in maxima illa rerum ditionumque  Italie inuersione, factionibus Guelfica et Gibellina alternatim preualentibus, fateor incompertum mihi esse. Unus auctor Tabule Chorographice Italie medii eui adiumento esse poterat peruersas hasce etates perscrutanti. At, ni fallor, perterritus difficultate rerum, que post seculum decimum euenere, ista summis tantum labiis, 214 aut minus recte attigit. Mihi erunt instar omnium pauca hec de donatione Mathildis . Premissa duplicis chartule historia: »Utut sit, inquit, si diplomata, siue donationes Pippini, Caroli, Ludouici, Ottonis, et Henrici enuntiate, sunt legitime, certo sequitur, uigore harum donationum imperialium, regiones et urbes, quas Mathildis possedit, prius fuisse iuris Ecclesie, ut ex illis inuicem collatis manifestissime apparet. Ideoque suppositis donationibus illorum imperatorum omnem alienationem prohibentium, nequit dici proprie loquendo, donationem fecisse Mathildem, sed iustam restitutionem; adeo ut ea decedente sine  heredibus, ut decessit, eius bona de iure sine alia legitima dispositione in Ecclesiam deuoluerentur. Etenim bona Mathildis, eiusque ascendentium uel ab imperatoribus prouenerant, uel ab Ecclesia . . . Si ab Ecclesia, ad Ecclesiam redire debebant iure deuolutionis et restitutionis, non donationis, ut non recte dictum dono, donatio mea, neque more illius temporis. Si ab imperatoribus, arguant desides, cum necessaria sit illatio.«

XXIII. Tam alte sedebat eius menti marchiam Anconitanam et ducatum Spoleti inter bona iuris Mathildis recenseri! Mitto que inscite admodum scripta a Florentinio de Tuscia inutiliter reiicit , pretermissis que de Tuscie marchia serio agenda erant. Ea siquidem precipua ditio fuit comitisse, quam a Bonifacio patre sibi relictam, iure beneficiario, seu mauis concessione  imperiali ad mortem usque retinuit; quemadmodum Ecclesie ditiones, quas idem recte deuolutas dixit, perperam donatas putauit, permissu  pontificum administrauit quandiu uixit. Quas inter ecclesiasticas ditiones, etiamsi utraque Tuscia Mathildi paruisset, quod nusquam reperietur, nec Tuscie Romane, antiquissime ditionis sancte sedis iure deditionis, nec Tuscie Langobardice donationis Caroline iure nitentis, et hodierni patrimonii partem meliorem facientis deterior conditio erat, quam Spoletani ducatus et marchie Anconitane. Itaque tam auctor Tabule Chorographice, quam Florentinius, hanc mihi dent ueniam, errant toto celo. Donatio enim, seu podere, domus, terra Mathildis non in pontificia ditione, sed in regno Italie querenda erat: ibi enim tum liberalitate imperatoria et regia, tum opibus atque armis comparata fuerant bona propria Mathildis, quorum heres instituta ab eadem fuit apostolica sedes. Id luculenter testatur Bertholdus apud Baronium  antequam Mathildiana chartula iterum prodiret in lucem: »Henricus quoque, ait, 215 impius imperator, in Longobardia  iam biennio morabatur; ibique circumquaque terram Welphonis Italici ducis preda, ferro, et incendio deuastare non cessauit, ut eumdem ducem et prudentissimam eius uxorem a fidelitate sancti Petri discedere, sibique adherere compelleret, sed frustra.« Nec putes, dum audis Italie ducem, Welphoni Langobardiam, siue Italie regnum ab imperatore commissum, ut moris erat. Nam plures Langobardice ciuitates, contra Henricum federate, Welphonis potentiam longe auxerunt sequenti anno, ut tradit idem auctor: »Ciuitates quoque de Longobardia Mediolanum, Cremona, Lauda, Placentia contra Henricum in uiginti annos coniurauerunt, qui omnes predicto duci adheserunt« . Quamobrem nullum omnino dubium est quin terra Mathildis in Langobardia esset, iisdemque fere limitibus circumscriberetur queis Mutinensis postea ducatus, cuius epoches breui palam fiet.

XXIu. Mathildis quidem dominatio quidquid iuris  imperatorii erat in Italie regno amplectebatur. Nam Tuscie marchiam et Langobardie regnum, beneficio imperatorum, ditionem illius propriam longe lateque protendisse constat ex monumentis. Wippo siquidem narrat quemadmodum Raynerius Tuscie marchio imperatori Conrado Salico parere noluit; quare post annum 1027 Raynerii loco Bonifacius marchio inuenitur, quem Muratorius colligit eodem anno ad eam dignitatem euectum fuisse, post Raynerium a Conrado deuictum atque eiectum. Et Domnizo refert Henricum u anno IIII a Romana coronatione reducem tridui moratum esse Bibianelli cum Mathilde,

Cui Liguris regni regimen dedit in uice regis.
Nihilominus desipere uideretur qui regnum Italie et marchiam Tuscie inter bona propria Mathildis recenseret. Perinde est de illis qui Romane Ecclesie ditiones a propriis iisdem bonis non secernunt. Ne harum quidem inuasores Sueui Augusti Mathildis ditionem  cum ecclesiasticis coniunxere. Cuius rei testem attuli Weincartense chronicon apud Leibnitium, quod Friderici Aenobarbi inuasionem refert; et Florentinius  ex Archiuo Lucensi laudat priuilegia plura Welfonis Friderico inuasas ditiones referentis acceptas, in quibus constanter inscribitur: Welfo, Dei gratia dux Spoleti, marchio Tuscie, princeps Sardinie, dominus domus comitisse Mathildis. Propterea Sigonii opinionem ratam habui, qui Ferrariam unam Tedaldo auo Mathildis a Ioanne XIII concessam nouit, aitque post eius mortem ad Ecclesiam rediisse. De huiusmodi concessione Domnizo :

216 Romanus papa, quem sincere peramabat,
Et sibi concessit, quod ei Ferraria seruit.

XXu. Nolim uero tam iners existimari, ut negem Mathildem in Ferrariensi etiam comitatu, ut in Bononiensi Argelatam et Medicinam, nonnulla iure proprio possedisse; id enim semper solemne fuit summorum  principum, ut allodialia in alienis ditionibus retinerent, quod hodieque fieri neminem latet. Preterquam quod illustre affertur monumentum seu chartula Mathildis ab Ughello  pro monasterio Nonantulano, in hanc sententiam: Omnesque res territorias, quas in toto comitatu Ferrarie uideor possidere; omnes scilicet res supradictas, quas prelibate sancte Romane Ecclesie iure proprietario tradidi, et nunc ab ea uideor possidere. Quid uero? Leibnitio  et exscriptori eius Scheidio  audiam, qui sancte sedi donata esse contendunt a Mathilde »que iure proprietario seu allodii possidebat?« Id facerem ultro, nisi uterque auctoritate Muratorii nixus  relationem de thesauro Canusine Ecclesie, opinionis sue testem adhiberet. In ea siquidem legitur: »Tandem transmisso thesauro Romam per assensum et uoluntatem pape , qui chartam offertionis de  omnibus prediis predicte comitisse ab ea receperat.« Cum autem auctor relationis multo post ea tempora floruerit, nam infra, »Demum uero, inquit, post concordiam pape Paschalis cum imperatore, et post mortem comitisse Mathilde, etc.,« hinc est, quod maior chartule seu donationi fides habenda, quam relationi huiusmodi uidetur. Ibi autem conceptis uerbis legitur: »Dono et offero omnia bona mea, tam que nunc habeo, quam que in posterum Deo propitio acquisitura sum, et tam ea que ex hac parte montis, quam que in ultramontanis partibus habeo, uel habitura sum siue iure hereditario siue alio quocunque iure, pro mercede et remedio anime mee et parentum meorum. Que autem ista mea bona iuris mei superius dicta una cum accessionibus et ingressibus, seu cum superioribus et inferioribus suarum, qualiter supra legimus in integro ab hac die in eadem Ecclesia dono, et offero, et per hanc cartulam oblationis ibidem habendum confirmo.« Et supra  dixerat: »siue iure successionis, siue alio quocumque iure ad me pertinerent.«

XXuI. Quod si Mathildes Nonantulano cenobio »res omnes territorias« Ferrariensis comitatus donauit, Romane autem sedi omnia bona quocunque iure ad eam pertinentia, non igitur, bona cum uenia scriptoris 217 relationis predicte, opinionesque eius obuiis ulnis amplectentium Muratorii, Leibnitii, ac Scheidii, chartula seu donatio, de qua agimus, erat prediorum, seu rerum territoriarum, ut sententia utar Mathildis; sed oppida, sed uille, sed ciuitates, que terram, domum, comitatum, podere magne eius principis efficiebant. Et uero iure hereditario habebat Mathildes »uillas et oppida« ultra montes, Domnizone teste, citra montes autem »ciuitates, castella, seu uillas,« chronista Weincartinsi testante possidebat, inque iis insignia duo oppida Argelatam et Medicinam territorii Bononiensis, Henrico uI inuasore maximo id fatente prope Iudicii portas. Terram ipsam plurima continentem oppida  uillasque et loca alia Innocentius III partim episcopo Mantuano, partim Salinguerre fiduciario iure concessit. Que omnia cum late in superioribus exposuerim, hic satis superque esse duco in memoriam reuocasse. De Carfagnana, que utique erat iuris proprii Mathildis, Florentinius  diploma profert comitisse datum Pontremuli anno 1110 quo confirmantur »plebi castri ueteris de Garfagnana« decime, quas Ugolinellus comes patronus ei donauerat. Et Gregorius IX iteratis litteris, ut animaduertit Raynaldus  Lucanis censuras interminatur, nisi Carfagnane castra que inuaserant, quantocius restituerent. Nostra tandem etate optimo publico uir cl. Ioseph Garampius Basil. uaticane canonicus et prefectus utriusque archiui apostolici, uaticani scilicet et castri sancti Angeli, paucis ante diebus  documenta edidit hanc rem illustrantia, ac pre iis iuramentum fidelitatis nobilium et baronum  Carfagnane prestitum Cencio capellano et subdiacono pontificis Gregorii IX, ac rectori eius prouincie die 23 Nouemb. 1128, quod exstat in regesto libri censuum , pluresque epistolas genuinas ex regestis Romm. pontificum, que omne dubium amouent quin Carfagnane oppida pertinerent ad apostolicam sedem iure hereditario Mathildis.

XXuII. Quamuis enim curtes et masse plures tam in prestantissimo codice Albiniano, quam apud Cencium, recenseantur iuris apostolice sedis, castra tamen et oppida Carfagnane ad eam minime peruenerunt, nisi ex donatione Mathildis. Quin etiam antique ille curtes et masse, que in libro bibliothece Lateranensis, qui Benedictus inscribebatur , confuse admodum recensentur hunc in modum: »Item in alio tomo, cui prescriptus est papa Benedictus, leguntur posita esse in comitatu Luccensi et in 218  comitatu Cornino, et in comitatu Rosellano, et in comitatu Pisano hec patrimonia.« Infra autem appositum inuenitur in margine »Garfagnana«; textus uero habet: »Masse et terre, que ponuntur in Terra in Dimizano. Terra in funo agnio. Terra in timpaniano. Terra in decimo. Terra in leoiana. Terra in Pastrino. Masse in uane et masse in roio. et masse et terra in conualli. Terra et masse in anclano. Terra et masse in lacune. Masse et terra in controni: fuit in casa Basciana uel in buliano, siue ecclesia S. Petri in Cisarana cum omnibus suis pertinentiis. uilla miliana, et uilla ariana. uilla in bargano, seu ros in duza, in uilla maiore, in Bacano, in foscana, et curte in Castellione. uilla a colle masse siliquano roiana. Masse in caricino. Masse in roio. Masse in casatico. Corte Cesarana cum ecclesia S. Andree, et curtis que dicitur uicus, et Ecclesia S. Rufine cum curte sua. et curtis in piscaria in integrum. Et curtis de campaniatico. Masse et terra in  cascania, seu in corfine, seu in Petroniano, in castello de Curfiniano. Curtis in uasignano. Masse que dicuntur Grisomolecio, que ponuntur inter paternum, et petronium. In capruniana: in uipiliano: in ba in Ceruliana. In Gragnio. In gragniana, Cahalia, et alia gragniana, in icano. Curtis Faloniana cum pertinentiis suis. Curtis in coscuniana curtis in ia. Et curtis in Lactaria cum introitu et exitu earum, et cum omnibus ad omnes suprascriptas curtes et terras generaliter, et in integro pertinentibus.« Locum exscripsi integrum, ne iis quidem possessionibus pretermissis, quas scriptor codicis per grecam litteram designauit, ut pote exesas in uetustis chartis, unde illas desumpsit, ut liqueat nullum omnino castrum, oppidumue aut in Garfagnana, aut in territorio Lucensi iuris fuisse apostolice sedis ante Mathildicam donationem, proindeque, pontificum expostulationes ob castra inuasa referri oportere ad tempora comitisse obitum consecuta, siue annum 1126, cum Honorius II huius allodium concessit Alberto Tuscie  marchioni, quod inite possessionis argumentum est certo certius.

XXuIII. Itaque, inquies, terra, seu domus Mathildis, non erat, more aliarum ditionum, regio aut prouincia ab aliis separata, sed castra et possessiones hac illac dispersa corpus illud efficiebant, cuius heres apostolica sedes instituebatur; nec longe a ueritate aberrant, qui Marchiam, Spoletum, Tusciam in ista hereditate comprehendi autumant. Ubique enim bona propria Mathildis deprehenduntur. Ita scilicet putandum uidetur primo aspectu, secus autem esse ostendunt Gesta Innocentii III 219 supra laudata. Magnus siquidem iste pontifex, ceteris Ecclesie Romane ditionibus recuperatis, iuribusque Exarchatus et Britonorii uindicatis usque ad Mutinensis hodierni ducatus limites, continuo de terra Mathildis recuperanda per legatos et nuntios serio egit, ut aiebam supra . Quanquam igitur et in Ferrariensi, et in Bononiensi, et in aliis episcopatibus propria  bona Mathildis existerent, nichilominus erat terra propria, in qua rector instituebatur, custodiebantur munitiones, Romanus pontifex, aut cardinales eo uenientes, atque ibi consistentes honorifice excipiebantur. Hanc uidimus  in iuramento Salinguerre designari »in episcopatu Bononiensi, Mutinensi, Regino, Parmensi;« a Radeuico iuxta ripas Eridani collocari; et a Friderico Aenobarbo lustrari »ciuitates, castella, seu uillas per totam domum Mathildis.« Preterea compertum exploratumque est, in diplomatibus imperatorum et regum Romanorum usque ad initia seculi XIu, terram Mathildis memorari seorsim a patrimonio Tuscie, seu terra a Radicofano usque Ceperanum, Marchia Anconitana, ducatu Spoletano, et Exarchatu. Quin etiam Imola, Bononia, Ferraria, in quarum comitatibus fuisse constat castra et predia Mathildis, secernuntur a terra eiusdem propria, siue, ut loquar pro eui nostri more, a magne comitisse principatu. Neque enim creditu procliue est,  mulierem potentia singularem in Italia, beneficio tantum Cesarum in Tuscia regali, et in Liguria dominatam esse; nec non pontificum beneficio Ferrariam urbem administrasse, at proprii iuris castra, solum et oppida possedisse. Ciuitates Mutinam et Regium numerandas esse inter bona propria Mathildis; imo Parmam quoque et Mantuam iisdem probabili admodum ratione adiungendas mox ostendam. Id tamen pro certo affirmare non dubito, nullam unquam ex iis ciuitatibus ab apostolica sede iure illo hereditatis aut quesitam, aut repetitam esse. Cause ex dictis patent. Primo siquidem in libertatem una cum ceteris Langobardie urbibus se uindicarunt; deinde proprium principem elegerunt. Mutina pre aliis et Regium, que Atestinis marchionibus paruerunt, principes tam bene de Romana Ecclesia meritos elegisse gloriantur, ut a pontificibus honore et ditionibus  semper auctos ante Iulium II aspexerint.  Tum uero momentaneas uices passe, non quia, ut bona propria Mathildis ab annis fere quadringentis, donate dicerentur, sed quia Exarchatus fines latius protendi sunt crediti. Quam opinionem nostra etiam etate tuitos esse prestantissimos uiros non mirari non possum. Monumenta siquidem certa apud Raynaldum irritos eorum 220 conatus demonstrant, minusque iuste cause patronos eosdem fuisse palam faciunt: quod sequenti capite demonstrabo.



CAPUT II. De ciuitatibus Parma, Regio, Mutina et Mantua iuris olim comitisse Mathildis.

I. Cum de Ottonis Magni, primique Henrici Augustorum diplomatibus res fuit, eque celebris atque obscura illa designatio ditionum S. Rom. Ecclesie per fines fuit exposita, quam opportune huc afferre oportet: »Item a Lunis cum insula Corsica, deinde in Suriano, deinde in monte Bardonis, deinde in Berceto, exinde in Parma, deinde in Regia, exinde  in Mantua, atque in monte Silicis, atque prouincia uenetiarum, et Istria.« Hanc quidem designationem finium Carolo Magno tributam, tametsi pius Ludouicus eius non meminerit, cum finibus Italie regni ab eodem Carolo prescriptis filiis suis, comparatam, obscuri aliquid preseferre ostendi alibi; cum Mutinam in Ecclesie ditione, ut uidetur, comprehendi mirabar, et ex aduerso in regnorum diuisione dilucide includi, »usque ad fines Regensium, et ipsam Regium, et Ciuitatem nouam, atque Mutinam usque ad terminos sancti Petri.« Quis uero ausit uetustis adeo monumentis fidem minuere, quia illorum sententiam non assequitur? Consueuit Carolus, ut patet ex diuisione regnorum, solo ciuitatum nomine amplissima earum territoria complecti, quampluribus horum oppidis uillisque silentio pretermissis. Quamobrem non menia ciuitatum, sed fines territorii cuiusuis per dicta nomina designantur. Cumque incompertum sit utrum Regiense an Mutinense territorium magis finitimum  esset ecclesiastice ditioni, non nostra est designationem illam improbare. Certe infra descriptos fines, qui tunc ducatum Tuscie  a regno Langobardico secernebant, euo Mathildis, propria huius bona contineri colligimus ex dictis precedenti capite. Indidem didicimus, non solum castra, et uillas, sed quatuor etiam ciuitates, Regium et Mutinam, sine ullo dubio; nec non Parmam et Mantuam, tametsi non suppetant monumenta satis firma, quibus dominii proprietas comprobetur, ad Mathildianam hereditatem referendas esse. Chartule donationis absoluta sententia omnium bonorum iuris cuiuscunque 221 alios in aliam opinionem pertraxit; nemo tamen, iis exceptis qui ad predia donationem imprudenter redegerunt, ex propriis illis bonis ciuitates detraxit: in ecclesiasticis siquidem prouinciis sitas esse censentes, aut iure dotali traditas Beatrici in Langobardia, ad filiam peruenisse aientes, bona illa propria ciuitatibus uacua  esse non putarunt. Quamobrem futurum uidetur opere pretium, que uere ciuitates in Mathildis terra, seu domo essent, disquirere, tametsi cum aliis Langobardicis libertatem adepte nec pontificibus, neque Augustis, nisi apparenter paruerint.

II. In diuturna illa uacatione imperii post Caroline stirpis Augustos, dum res Italici regni male admodum habebantur, Atto, seu Azzo Sigefridi filius, proauus Mathildis, potentia et opibus maxime insignis, Canusinam arcem in Regii Lepidi comitatu a fundamentis erexit. Hunc preclaro comitis nomine appellatum animaduertit Muratorius , nec nosse se fatetur cuiusnam ciuitatis. Regii tamen fuisse, arx ipsa Canusina non longe ab eadem ciuitate existens nobis facile persuadet. Preterea Otto Magnus anno 962 diadema imperiale assecutus a Ioanne XII ut gratias eidem referret, ob Adelaidem insontem periculis ereptam, atque in arce eadem inexpugnabili seruatam, ciuitates  aliquot dono dedit. Rei testis est Domnizo :

Muneribus magnis Attonem ditat, et aitis.
Cui nonnullos comitatus contulit ultro.
Per quem regnabat nil mirum, si peramabat.
Per comitatus autem ciuitates intelligi oportere nos docet pre aliis eorumdem fere temporum monumentum Ottoni III ascriptum, tametsi Baronius  integrum illud producens, manifeste falsitatis arguat; et Pagius  per seculum XI a male feriato homine confictum ostendat; et uno uerbo eruditi omnes putidum figmentum appellent, penitusque amandent, ut equum est. Quod uero attinet ad rem nostram, monumenti potius indoles quam sententia attendi debet. »Octo igitur comitatus pro amore magistri nostri domini Siluestri  pape sancto Petro offerimus, et donamus, ut ad honorem Dei et sancti Petri cum sua et nostra salute habeat, et teneat, et ad incrementa sui apostol. nostrique  imper. ordines. Hos autem sibi ad ordinandum concedimus Pisaurum, Fanum, Senogall. Anconam, Fossabrunum, Callium, Esium et Ausimum.« Itaque quidquid sit de figmento isto, comitatuum nomine ciuitates designantur. Quidni ciuitates erunt, quas comitatus uocauit Domnizo? quidni Atto iampridem comitis cognomentum preseferens, ac proinde Regiensis forsan ciuitatis administrator, 222 deinde Ottonis liberalitate et Regii et Mutine summum dominium adeptus erit? Attoni Tedaldus filius successit, de quo idem Domnizo:

Qui post Attonem totum seruauit honorem,
Amplificans terras proprias diues nimis exstans,
Regibus existit carus notissimus illis.
Romanus papa, quem sincere peramabat,
Et sibi concessit, quod ei Ferraria seruit.

III. Utrumque Muratorius  marchionis titulo insignem reperit in monumentis: quare suspicatur quatuor ex ciuitatibus Regio, Mutina,  Parma, et Mantua conflatam fuisse marchiam, cui uterque prefuerit. Equidem coniecturis egre admodum indulgeo, quanti enim sint in rebus facti, probe noui. Regium quippe et Mutinam utrique subiectas fuisse ex monumentis certis eruitur. Huiusmodi unum refert Bacchinius in monasterii Padolironis historia: »Adalbertus, qui et Atto, gratia Dei comes Mutinensis.« Et apud Ughellum  est diploma ad annum spectans 964, quod dedit Otto Magnus, »interuentu, et petitione Adelberti inclyti comitis Regiensis, siue Mutinensis.« Muratorius utrumque uidit , tertiumque adiungit, nempe placitum Tedaldi anno 1001, in quo legitur, »Teudaldus marchio et comes istius Regiensis comitatus.« At duabus de aliis ciuitatibus idem affirmare non ausim. Mantuam quippe incertum, num Otto II Teodaldo auo Mathildis, an eius genitori Bonifacio Conradus, cui ob res preclare gestas erat acceptissimus, concesserit. Secus est de Parma, tametsi pro certo haberi debeat, quatuor hasce ciuitates  cum suis territoriis terram, siue, ut nostro more loquamur, principatum comitisse Mathildis effecisse; non autem marchiam, nomen illa in regione insolens, imo inauditum. Otiosum esset placitorum, diplomatum, aliorumque huiusmodi monumentorum auctoritate Mathildis domum comprobare; ea siquidem prostant in noua eius Memoriarum editione. Ex eorumdem autem loco, subscriptionibus testium, concessionibus uariis, ac presertim episcopis una cum comitissa conuenientibus, terra, domus, podere, comitatus, de quo est dictum uberrime precedenti capite, quatuor istis ciuitatibus earumque territoriis definiri inde colligitur. Castra uero alia, et predia alibi existentia, ut Medicinam et Argelatam in Bononiensi episcopatu, res territorias in Ferrariensi, ac predia in Imolensi, cum in aliena ditione essent, quis non uidet, accessiones potius quam terram propriam dicendas esse?

 223 Iu. Ciuitates, inquies, regni Italie iuris erant imperialis, quare beneficio, aut in fendum concedebantur. At donabantur etiam: idcirco Otto Magnus de proprio nostro regno ciuitates et oppida se donare aiebat apostolorum principi, eiusque successori Ioanni XII, idemque eodem iure Attoni Regium et Mutinam, successoresque Mantuam donauere. Nonne Henricus Iu triennali obsidione non expugnatam, proditione Mantuam acquisiuit, ut testatur Domnizo? Nonne ciuitatis illius domina, ut recte eam appellat Mabillonius , antequam moreretur, in suam potestatem redacta ciuitate, eo »reuersa est, ubi sacramentum fidelitatis a subditis recepit?« Ad Parmam quod attinet, documenta exstant apud Ughellum, quibus euincitur totum comitatum Parmensem episcopo Hugoni concessum esse a Conrado Salico, semel anno 1029, iterum 1035, ac tertio 1036, quem Cadolao confirmauit Henricus II, 1047 : »Perpetua, inquit Conradus, donatione  largimur sancte Parmensi ecclesie, cui Hugo preest episcopus, totum comitatum Parmensem, tam infra urbem quam extra per circuitum.« Et altero in diplomate post annos sex: »Totum prorsus et integrum tam intra muros quam extra comitatum per suos certos fines, et antique descriptionis limites, sicut illum sancte Parmensi ecclesie iamdudum fideli deuotione contulimus. uidelicet quantum episcopatus ipsius comitatus distenditur a Pado usque ad Alpes, et a termino illo, quo diuisio est inter predictum episcopatum, et episcopatum Placentinum usque ad terminum illum, quo diuisio prefati Parmensis episcopatus et Rhegiensis est extra prescriptum Parmensem episcopatum suprascriptas curtes ad predictum episcopatum pertinentes castrum Arriani, Saxolum, castrum Picicoli, Palazanum, Longura cum omnibus pertinentiis earum, per hanc remunerationis nostre paginam confirmamus.« Ac demum nouo diplomate donationem confirmat sequenti  anno 1036. Ipsissimis autem uerbis comitatum tam intra urbem quam extra, Henricus II Conradi filius Cadolao confirmant anno 1047, adeoque gratis asseritur ciuitatem illam hereditario iure ad Mathildem peruenisse, quia scilicet Beatrici assignata fuerit pro dote ab Henrico II eius consanguineo anno ut creditur 1037, cum Bonifacio nupsit, que est opinio Benedicti Luchini . Quidni potius Bonifacium Italie marchionem agnoscunt cum Hermanno Contracto? Hic siquidem tunc temporis uiuens, ad annum 1052: »Hic diebus, inquit, Bonifacius Italie marchio ditissimus Beatricis nobilissime comitisse 224 maritus a duobus militibus sagittis toxicatis uulneratus moritur, et Mantue honorifice sepelitur.« Et cum eo concinens Domnizo,

Cui iurauere, patre tunc uiuente, fideles
Serui, prudentes proceres, comites pariterque.

u. Comites quippe, queis comitatus seu ciuitas una cum territorio subiecta erat, marchioni, qui ducis  instar prouincie preerat, morem gerere tenebantur. Idcirco imp. Conradus eodem anno 1037, cum Hugonem Parmensem episcopum creauit comitem, Bonifacio marchioni seditionem Parmensem compescendam demandauit. Quare nisi ueritati fucum facere, aut cum Muratorio nouas marchias coniectando uelimus animo effingere, Bonifacium marchionem temporibus Conradi Salici, et Henrici II Augg. Italie et Tuscie prefuisse fateamur necesse erit. Quin etiam Beatricem cum Mathilde in iisdem prouinciis eodem iure dominatas esse usque ad annum 1061, cum Cadolaus episcopus et comes Parmensis apostolicam sedem sacrilege inuasit, suntque exorte ille maxime simultates regni et sacerdotii, que pristinam Italie ciuitatum subiectionem disturbarunt, pro certo haberi debet. Ac Beatricem quidem id temporis, nempe usque ad annum 1076, cum obiit Pisis supremum diem, in Tuscia et in Langobardie  prouincia, seu Italie regno, preter auitum principatum, iure fiduciario dominatam esse colligitur ex monumentis. At Mathildem eius filiam perpetuis fere bellis ab Henrico Iu agitatam et auitam terram latius extendisse iure belli, et ab anno Iu quidquid imperatorie potestatis erat in Italia, pro rege administrasse, compertum exploratumque est. Et uero cum Henricus Iu, quem, utpote imperiali diademate nunquam redimitum, Italie ciuitates precipue detrectabant, anno 1084 ex Guiberti pseudopontificis manu coronam perditionis, ut ait Baronius, accepit, in campis Sorbariis adeo infelici Marte conflixit cum Mathilde, ut Italiam fere omnem amiserit. Interim ciuitates nonnulle excusso prisce subiectionis iugo reipublice formam induerant, seque ipse per suos magistratus regebant; quare post annos decem, ut supra est dictum, referente Bertholdo apud Baronium , Mediolanum, Cremona, Lauda, Placentia iuncto federe, in Henricum cecinere  classicum, ac Mathildi adheserunt. Quod sane fedus non esse initum etiam a ciuitate Parme, terre Mathildis contermina, suspicandi locum prebet num terre eiusdem pars esset?

uI. Quid, quod factis comprobatur ius supremum Mathildis in eadem ciuitate? Et uero antequam comitissa Italie regnum, seu potius 225 illius reliquias pro rege administraret, Parmenses ciues anno 1104 immane sacrilegium perpetrarunt in Bernardum card. apostolice sedis legatum . Mathildes re audita eo conuolat cum milite, in reos pro tanto scelere animaduersura, tametsi Bernardi precibus mota, ad officium tantummodo Henriciani schismatis fautores reuocauit . Nonne hinc patet, ciuitatem istam inter ea bona comitisse recenseri, de quibus aiebat in chartula donationis: tam que nunc habeo, quam que in posterum Deo propitio acquisitura sum . . . . . siue iure hereditario, siue alio quocumque iure? Unum id obstaret,  quod aiebam precedenti capite  si regnum Italie iuxta pacta conuenta instauratum esset, quale fuerat sancti Henrici ac predecessorum temporibus. Longe autem ut Henricus u staret pactis, et Paschalem II pontificem et cardinales, uiolato sacramento, in captiuitatem abduxit; priuilegium iure prauilegium appellatum a pluribus, per uim extorsit a Paschali eodem, qui sue aliorumque captiuitati finem allaturus, pacique publice litaturus hostiis maioribus, inuestituras, ante eum diem damnatas in principibus laicis, eidem concessit; ac demum peior patre pontificias ditiones inuasit, et Mathildis postmodum decedentis hereditatem totam sibi arrogans, donationem sancte sedi ab ea factam elusit. Quamobrem nec pontifex precipere debuit, aut potuit episcopis presentibus die coronationis, »ne intromittant se uel inuadant eadem regalia, id est ciuitates, ducatus, marchias, comitatus, monetas, mercatum, aduocatias, et curtes, que manifeste regni  erant,« ut erat in pactis apud Baronium . Multo autem minus Mathildem spoliare poterat bonis suis, que olim ad regnum Italie pertinebant, et quorum heres instituta fuerat sancta sedes. Quam rem probe intelligens Henricus, fortasse etiam meditans que post comitisse obitum facturus erat, in Germaniam rediens post coronationem, bidui cum illa substitit Bibianelli, fretusque illius potentia et opibus, Italie regni administrationem eidem commisit: quare post annos quatuor ea decedente et que regni erant, et que terre seu domus Mathildis, consanguinitatis obtentu, sibi arrogauit.

uII. Hoc in statu usque ad Callisti II tempora, seu ad annum 1122 rem permansisse constat. Tum uero plurium annorum diro certamini, quod armis et schismate sacerdotium afflixerat, finis demum aliquando est allatus; et Henricus iureiurando hec pre ceteris est pollicitus: »possessiones et regalia beati Petri, que a principio huius discordie  226 usque ad hodiernum diem, siue tempore patris mei, siue etiam modo ablata sunt, que habeo, eidem S. R. Ecclesie restituo, que autem non habeo, ut restituantur fideliter iuuabo.« Cetera uidesis ap. Baronium  exstantia etiam in prestantissimo cod. Albiniano quo utor, non modico cum rerum uerborumque discrimine. De Mathildiana, hereditate ne mussitatum quidem esse ab Romano pontifice, altiora uulnera sancte sedi inflicta sanaturo, inde liquet, quod nonnisi post Henrici mortem Honorius II possessionem illius iniuit an. 1126, possessionem uero mutilam; terram quippe ciuitate qualibet uacuam tum Honorius, tum Innocentius II, tum denique Innocentius III, iure proprietario aliis concessisse traduntur. Ex iis tamen pontificibus nullus aliud quam predia, castra, uillasque concessit, quia scilicet tertii Innocentii euo Langobardice ciuitates omnes sui iuris erant; cumque longe ante Honorium  et Innocentium II nonnulle in libertatem se uindicarint, credibile admodum est, Parmam, et reliquas terre Mathildis aliarum exemplum secutas esse, tametsi rei monumentum non exstet. Utcunque autem fuerit, pro certo habendum est, Mathildem aut acquisitionis, aut alio quouis iure Parmam, quemadmodum hereditario Rhegium, Mutinam et Mantuam possedisse. Propterea nullus dubito, quin iste quatuor ciuitates, nisi primum inuasio, deinde libertas obstitissent, una cum reliquis bonis propriis testatricis ad apostolicam sedem peruenture essent. Tanti momenti rem comprobare uidetur placitum eiusdem existens ap. Ughell  cuius partem huc afferre non grauabor:

uIII. »In nomine sancte et indiuidue Trinitatis. Mathildis Dei gratia si quid est. Dum olim apud Montem Baruncionem essemus, et presentibus domino Bernardo Parmensi, et Bonoseniore Rhegiensi, atque Manfredo Mantuanorum uenerabilibus episcopis,  quedam negotia tractaremus, uenerunt homines de Monticulo conquerentes, quosdam malos et iniustos usus per nostros ministeriales sibi fieri, qui nunquam antecessoribus illorum fuerunt impositi . . . . Notum igitur esse uolumus omnibus nostris fidelibus tam presentibus quam futuris, nos omnes malos et insuetos usus, quos a tempore bo. me. Beatricis matris nostre habuerant, aut per nos et nostros ministeriales eis iniuste impositi fuerant, omnibus hominibus de Monticulo deinceps remisisse . . . . Dominus autem Bernardus prenominatus Parmensis episcopus per se suosque successores nobis, nostrisque successoribus e conuerso refutauit, quod nostris arimannis de Monticulo nullos alios usus, uel factiones deinceps requisierit, nisi quos eius 227 antecessores, uidelicet Cadalus et Eberardus Parmenses episcopi solummodo in pace, et non in guerra ex illis habuerunt . . . . Actum est an. Dom. inc. 1114, uII Kal. Iul., Ind. 7, ap.  Mont. Baruncion.« Hinc profecto elucent plura supremi iuris indicia. Placito siquidem episcopi aderant e domo Mathildis, Mutinensi, excepto, quem aliunde constat ex eadem domo, seu terra fuisse. Preterea ministeriales in comitatu seu territorio Parmensi ab euo Beatricis, subiectio Bernardi episcopi Parmensis; ac denique arimanni, quos Mathildes immunitate uult gaudere sub suis etiam successoribus, summum dominium Mathildi uindicant; tametsi incompertum mihi esse fatear, an origo eius ab Sorbariensi pugna, seu potius ab initio schismatis petenda sit. Quamobrem apostolica licet sedes nullius ex quatuor ciuitatibus possessionem nunquam ob allatas causas inierit, negari tuto non potest, Parmam quoque inter bona iuris proprii Mathildis recenseri. Que cum ita sint, quanquam obscuritatis plurimum in designatione illa per fines Ottoniani diplomatis inesse aliquibus uideatur, attamen si Parmensis, Rhegiensisque, ac Mantuani  comitatuum fines ecclesiastice ditionis terminis adherentes considerent, tum Italie regnum ab apostolice sedis dominio, tempore Ottonis secernent, tum Mathildis terram, domum, comitatum, podere, siue principatum tenebunt.

IX. Quare autem ab seculi XIu initiis nulla amplius memoria occurrat bonorum proprii iuris Mathildis, quorum heres institutus fuerat sanctus Petrus, facili negotio quis intelliget, si diuturnam reputet uacationem imperii ab anno 1245, cum Fridericus II exauctoratus fuit ab Innocentio Iu in Lugdunensi concilio ad 1273, cum Rudolphus, magnus ille progenitor augustissime domus Austriace rex Romanorum electus fuit. Quam scilicet uacationem quinque annis breuiorem, nempe a Friderici predicti emortuali anno 1250 ad Rudolphum, Germanici scriptores fatale interregnum appellant. Illa siquidem in diuturna uacatione Langobardice ciuitates, excussa subiectione omni, quam in pace Constantie uidebantur  subiisse, aut singule, aut plures simul proprium sibi principem ceperunt eligere. Exemplum imitate quatuor ciuitates terre Mathildis suum et ipse principem elegerunt, quanquam Mantua tantum noui regis Romanorum electionem preuenerit, nam anno 1269 Pinamontem Bonacossium acclamauit. Aliquanto tardius, Rudolpho iam regnante, Mutina anno 1288, et post biennium Rhegium, Opizzoni marchioni Atestino ultro se subiecerunt. Parma etiam, licet subiectione minus diuturna, anno 1303 Gisberto Corregiensi se subdidit, rege Romanorum Alberto Rudolphi filio. Nouis hisce principibus, preter ciuitates, comitatus 228 earum integros paruisse inde colligitur, quod terre Mathildis nulla in diplomatis mentio fit post Rudolphinum. Albertus quippe Rudolphi filius, qui omnium ultimus illam confirmasse uidetur Bonifacio uIII  Ludouici et Ottonis diplomata confirmat ex libro Decretorum  preque aliis paternum conceptis hisce uerbis: »Recognosco et fateor, omnia et singula  que a diue mem. Rodulpho patre meo Romanorum rege, et etiam a quibuscunque predecessoribus eius Romanorum regibus uel imperatoribus siue super fidelitatis iuramento, siue super quibuscunque aliis recognita, confessata, promissa, facta, iurata, confirmata, innouata, remissa, seu de nouo donata fuerunt simul, uel diuersis temporibus; et ipsa ratifico, innouo et confirmo, et ea iuro, et promitto, me inuiolabiliter seruaturum; et ex nunc similia in presentibus litteris meis patentibus meo magno signatis sigillo remitto, facio, et de nouo concedo.« Terre autem Mathildis mentionem ullam specialem neque Albertus, neque Romanorum regum, imperatorumue ullus, qui Albertum secuti sunt, fecerunt; neque Romanus ullus pontifex, maiorum exemplum sequens aut inuasam repetiit, aut in feudum alicui concessit.

X. Quamobrem cum annis fere ducentis Romanos pontifices iura sancti Petri asserendo, ac Germanie reges, atque Augustos eorum inuasionem nunc tuendo,  nunc ultro dimittendo tantopere sollicitos atque anxios uiderimus, altum adeo silentium de improuiso natum non mirari non possumus. Cum presertim iidem pontifices, qui auctoritate et opibus in prouincia plurimum ualebant, ut prouincias ceteras, ita terram Mathildis ex aliorum manibus eripere armis potuissent. At serio animaduerti uelim quod Romani pontifices ubi sedem in prouincia posuerunt, de pristino Italie regno, utcunque in uarias dynastias diuiso, sollicitiores fuerunt, quam de Mathildiana hereditate. Cum presertim uacante imperio ipsimet supremo iure uterentur in eodem regno. Quod facile assequemur mente, si reputemus postremam partem Clementine Pastoralis  omissis que ad septimi Henrici Aug. et Roberti Sicilie regis simultates pertinent, ut pote abs re nostra: »Nos, inquit Clemens u, tam ex superioritate quam ad imperium non est dubium nos habere, quam ex potestate, in qua uacante imperio imperatori succedimus.«  Hec plane uerba male audiunt apud scriptores nostri eui, quia scilicet maiestatem imperii Romano-Germanici tunc etiam temporis obtinuisse arbitrantur, neque ueram indolem tenent imperialis dignitatis a Leone III institute, et constanti omnium imperatorum auctoritate firmate, quam uidelicet nullo unquam tempore 229 assecuti sunt Cesares, nisi diadematis imperialis per Romanum pontificem impositione. Tunc uero preter supreme auctoritatis consortium in populos pontifici Romano subditos, Italiam et Tusciam ueluti tante dignitatis dotem iure possidebant, cum ceteroqui unum, aut plura regna, ditionesue alie regum, qui ad summum illud fastigium euehebantur, ad eam dignitatem nullatenus attinerent. Ea propter Clemens u non de Germania, Burgundia, alioue regno, sed de Italia tantum et Tuscia loquitur, siue, ut suo tempore audiebant, de Langobardia et Etruria. Quas profecto prouincias euo Mathildis a rege Henrico Iu deformatas, et ab se  alienatas, deinde ab Sueuis Augustis successoribus tyrannica administratione ad nullum fere statum redactas, et factionibus obnoxias Romanorum pontificum sollicitudine, diuturne uacationis predicte occasione, aliquantulum subleuatas reperit Rudolphus, ut infra palam fiet, ubi de Rudolphino codice sermo erit.

XI. Predictus autem Clemens non uerbis tantum sententiam suam expressit, sed factis ratam habuit. Nam uacante tunc imperio ob preproperam Henrici mortem, Robertum ipsum eius Augusti emulum, imperii uicarium in duabus iis prouinciis instituit; ita tamen ut rege Romanorum electo, uicariatum dimitteret, quod ille captata occasione duplicis electionis, nam quinque electores Ludouicum Bauarum, duo reliqui Fridericum Austrie ducem elegerant, non fecit. Quare ab anno 1314 usque ad 1322, cum Fridericus in bello captus fuit a Ludouico, pro summa rei utroque inuicem decertante, rex Siculus impune molitus est Italie totius dominationem assequi. Postea uero res illi fuit cum Bauaro, quem Gibellini  Roberto regi, ac Beltrando card. pontificis legato Guelforum ducibus superandis impares, in Italiam uocarunt anno 1327. Interea predicto anno captiuitatis Friderici, Placentini exosi tyrannidem Galeatii, Matthei uicecomitis uicarii Mediolanensis filii, quem Henricus uII anno 1313 Placentie uicarium instituerat, spontanea deditione, uerzusii Landi opera, pontificiam dominationem subierunt . Paulo post Parmenses legato eidem apostolico se subiecisse constat ex monumento ap. Raynaldum , in quo pre aliis hec leguntur: »Item ad confitendum, recognoscendum, et asserendum realiter, et cum effectu regimen ciuitatis, et districtus Parmensis, uacante Romano imperio, sicut nunc uacare dignoscitur, ad dominum nostrum summum pontificem, et Romanam Ecclesiam pertinere; et quod 230 ipsum regimen, et rectores ipsius recipient, et tenebunt deinceps nomine prefati domini nostri summi pontificis, et Romane  Ecclesie supradicte, quandiu et quotiescunque uacabit imperium supradictum, sicut reciperent et tenerent ab imperatore, si dictum imperium non uacaret.« Huc profecto si respexissent qui exarchatum Pippiniane donationis Placentiam usque, ut priscis Romanorum etatibus extendunt, non tribuissent pontifici, Romaneque Ecclesie quod pontifex et Romana Ecclesia sui iuris factum nondum esse luculenter ostendunt.

XII. Eoque id magis, quod Ioannes XXII, ut notat Raynaldus , apostolicis eius litteris allatis, de Mediolanensibus eadem affirmat: »Ad nostram, inquit, et Ecclesie Romane deuotionem et obedientiam, a qua deuiarant, per deuia et errores currendo precipites, utentes saniori consilio redierunt, intendentes, nobis et eidem Ecclesie, ad quos imperii regimen, imperio uacante, sicut et nunc uacare dignoscitur, pertinet, obedire fideliter, et parere nostris et ipsius Ecclesie beneplacitis et mandatis.« Atque hec quidem consectaria sunt Clementine  Pastoralis, aduersus quam Marsilius Paduanus heresiarcha, ut Ludouico Bauaro assentaretur, reclamauit. At neminem eruditorum latere arbitror, tum Marsilium, tum Ioannem de Ianduno, qui Italiam et precipue Romam, suis scriptis infecerunt, Bauari clientes fuisse. Cum autem id temporis Gibellini uiderentur Guelfis preualere, antiquiora et certiora iura sancte sedis audacia scriptorum in dubium uerti, ac factiosorum armis inuadi consueuerunt. Marchio ipse Atestinus Opizzo, a quo nil tale metuebatur, Ferrariam primo, deinde simulato tantisper reditu ad obsequium sancte sedis, Comaclum et Adriam oppressit. Quamuis enim pontifices Auenione tunc morantes non essent desides, imo utrumque gladium exerentes, nouosque armorum duces quotidie acquirentes legatorum opera, prisca iura efficacius assererent sancte sedi quam sui predecessores; nichilominus nisi Italie regnum apostolice sedis ditioni conterminum ad suas partes traherent,  ne quidquam legati operam bellique artem armorum duces impendissent. Inde enim defensio, inde securitas apostolice sedis ditioni sub ipsis Carolinis exspectabatur. Testes mihi erunt Berengarii emulus Wido Spoleti dux, filiusque eius Lambertus ad imperatoriam coronam uocati, Arnulpho stirpis Caroline posthabito, quia potentissimi reges erant Italie: testis Berengarius eadem de causa Ludouico III prelatus, testis Germanorum primus Augustus Otto Magnus quem Agapetus II bellica 231 uirtute insignem in Italia, imperatorem coronasset, nisi prepotentes Romani obstitissent, quemadmodum post annos aliquot Octauianus  ex iisdem prepotentibus ciuibus ad apostolicam sedem euectus, imperiali diademate redimiuit; testis denique uirilis animi Mathildes, que, quia formidabilis in Italia erat, tum magno presidio fuit Rom. Ecclesie ac pontificibus, tum ab iisdem maxime culta, nonnullas apostolice sedis ditiones in beneficium obtinuit.

 XIII. Quoniam uero cauendum erat, ne quid detrimenti ab infidis Italie regni ac Tuscie gubernatoribus ecclesiastice ditioni inferretur, Ioannes XII eumque imitati successores sacramento ab electis imperatoribus prestando adiiciendum uoluerunt eorumdem gubernatorum iuramentum, quod exacturum se promisit per suos nuntios Henricus uII. »Quandocunque in Lombardiam aut Tusciam aliquem mittet, pro terris aut iuribus suis gubernandis, quoties mittet, faciet iurare eum, ut adiutor uester sit ad defendendum terram Rom. Ecclesie, et Romanam Ecclesiam secundum suum posse .« Cuiusmodi prescriptum postea uisitur in Ceremoniali Patritii  prestandum scilicet, ab imperatore electo priusquam agrum Romanum ingrediatur: »Cuicunque Italicum regimen commisero, iurare faciam illum, ut adiutor sue sanctitatis sit ad defendendam terram sancti Petri secundum suum posse.« Quod plane iuramentum an exigi posset  anno 1488, cum illud Patritius librorum ceremonialium quam historie consultior prescribebat, eruditos non latet. Cum autem Blasius de Martinellis iuramentum iisdem conceptum uerbis apud Gatticum  a Carolo u prestandum anno 1530 exhibeat, opere pretium facturus mihi esse uideor, si Mediolanensis historie summam huc attulero, quippe que una cum libri Ceremonialis minus opportune prescripto, simul terre Mathildis silentium ex Italie regni, seu ducatus Mediolanensis uicibus natum demonstrat.

XIu. Mediolanensis ciuitas, que Rom. pontifici sacramentum fidelitatis prestiterat uacante imperio, uixdum Ludouicus Bauarus in Italiam uenit, ad uicecomites rediit, quibus ad annum usque 1395 morem gessit. Illo autem anno Ioannes Galeatius cognomento Comes uirtutis, ab Wenceslao ineptissimo principe Caroli Iu filio, qui regis Romanorum tituum pretio emerat, insignem ducis honorem multis  florenorum millibus mercatus est. Anno uero sequenti ab eodem principe tam pro se quam pro descendentibus, ducatus dotem accepit Papiam et reliquas 232 ciuitates, quas inuaserat, easque inter Placentiam et Parmam que ceteroqui nunc defectione a pontificio dominatu, nunc proditione, uariis possesse partibus fuerant . Hec fuerunt initia ducatus Mediolanensis, sub finem sec. XIu. Sequenti seculo uicecomitibus successerunt Sfortie; quibus deuictis eodem exeunte ducatus in Gallorum potestatem uenit. Non multo post, Iulium II icto federe cum Maximiliano aliisque principibus, expulisse Gallos historia eorum temporum docet. Tum uero Maximilianum Mariam Sfortiam a federatis principibus Mediolani ducem designatum esse, Parmamque et Placentiam Iulio redditas fuisse, anno uidelicet 1512, ex Paridis Diariis constat ap. Raynaldum . Easdemque anno sequenti, audita Iulii morte, Sfortia ad momentum  inuasas, Leoni X postmodum electo tum sponte sua, tum Maximiliani Aug. uoluntate restituit. Que res ut firmior esset, anno 1515 pactis conuentis inter Cesarem et pontificem, roborata fuit . At Ludouico XII Gallorum regi eodem anno uita functo, Franciscus I successit, statimque per suos duces Mediolanensi ducatu in potestatem redacto, Parmam quoque et Placentiam, aliis de causis non renuente pontifice, aliquandiu retinuit, quoad pontifex iuncto federe cum Carolo u aduersus Gallos, illas anno 1521 Carolo plaudente iterum bello acquisiuit. Caroli eiusdem littere exstant ad cardinales tempore Clementis uII in hanc sententiam: »Parmam, et Placentiam a Romani imperii feudo disiunctas, sedi Romane nullo iure coacti possidendas restituimus.« Ee uero date fuerunt post celebre Urbis infortunium anni 1527, cum Clemens ex castro sancti Angeli euasurus, utramque ciuitatem una cum aliis nonnullis Cesari se daturum spopondit, quod minime tum factum traditur, tametsi ex laudatis litteris, quas uidesis  apud Fontaninium  serius ocius in Cesaris potestatem uenisse utramque constet. Post huiusmodi restitutionem pacifice utramque possessam ab sancta sede Paulus III Petro Aloysio Farnesio concessit iure fiduciario, anno 1545. Ceso post biennium Aloysio, Carolus, qui anno 1535 a Francisco Sfortia absque liberis decedente Mediolanensis ducatus heres institutus fuerat. Placentiam inuasit, ad Mediolanensem ducatum eam spectare contendens, nec nisi morti proximus anno 1554 testamento mandauit Philippo II filio, ut sancte sedi illam redderet: quod utique factum liquet.

Xu. Ex historie huius summa ab ill. Fontaninio et aliis uberrime pertractata  plura capita illustrantur. Ac primum spatio illo annorum maxime diuturno a 1395 233 ad 1535, dum stetit Mediol. ducatus, longe a ueritate abire Patritium et Blasium Martinellum ceremoniarum magistros, dum regi Romanorum  imperatorium diadema suscepturo prescribunt iuramentum pristinum: Cuicunque Italicum regnum commisero. Deinde Parmam et Placentiam regni olim Italici urbes, ad Mediolanensem ducatum minime attinentes, preter antiquiora iura, nouum illud acquisitionis preseferre, nichilo infirmius iure ducum Mediolanensium; nam semel Iulius II anno 1512 iterumque legatus Leonis X 1521, utramque armis asserunt sancte sedi. Tertio, easdem ciuitates post diuturnam concertationem euo Clementis uII de qua Conringius  Romane Ecclesie fuisse redditas, eumdemque in modum Placentiam post Caroli u controuersiam annorum plurium, ad sanctam sedem postliminio rediisse, id precipiente eodem Carolo. Legitimo isti sancte sedis iuri, possessionis fere ducentenarie illud cuicunque alii preferendum accedit. Quarto demum per huiusmodi regni Italici euersionem, que in plures illud dominationes discerpsit, antiquatam omnino esse  terre, domusue Mathildiane mentionem, cuius loco Iulii II euo exarchatus pretendebatur, tum quia olim Placentiam usque peruenit, tum quia ecclesiastica prouincia pro ciuili parum scite accepta est. Et uero quenam fuerit ciuilis, seu exarchatus Pippiniano euo a regno Langobardorum diuisus, ex donatione Pippiniana luce clarius patet, nam ciuitates eius omnes, quarum ultima est Bononia, recensentur. Ecclesiastica uero qualis, quantaque fuerit usque ad seculum XII docet antiquum prouinciale sepe laudati codicis Albiniani: »In prouincia Flaminea metropolis Rauenna suffraganeos habet Xu: Placentinum, Parmensem, Reginum, Foroliuium, Adrian., Populien., Ferrarien., Mutinensem, Bononiensem, Fauentinum, Imolensem, Cesenaten., Ceruiensem, Comaclensem et Sarcinensem.« Sub finem duodecimi seculi aliquatenus uariam hanc prouinciam exhibet prouinciale ap. Schelestratium ; Placentinus quippe, et Ferrariensis inter suffraganeos Mediolanensis metropolite recensentur, ut apud Cencium  editum a Muratorio: utrumque autem Flaminiam prouinciam exhibet, Aemiliam omnino silet, rei false defensorum ingratiis.

XuI. Ad Italie autem regnum reuertens animaduerti et illud uelim, quod Carolus Iu maximus ille assertor Germanici maiestatis imperii, cuius tantopere celebratur Aurea bulla, suo in diplomate apud Raynaldum  ex autographo quod seruatur in tabulario molis Adriane, septimi Henrici exemplo iureiurando: »Item promittimus, 234 ait, et iuramus, quod quandocunque in Lombardiam et Tusciam uel earum alteram aliquem, uel aliquos mittemus pro terris et iuribus imperii gubernandis, quoties illum uel illos transmittemus, faciemus eum, et eos iurare, ut adiutor, uel adiutores domini pape sint ad defendendum terram sancti Petri, et Romane Ecclesie, secundum suum posse.« At Sigismundus, qui primus post Carolum imperialia insignia est assecutus  , Langobardiam alienatam reperit a fratre, adeoque simile iuramentum non prestitit. Itaque ab ineunte seculo Xu, nulla amplius mentio reperitur Italici regni, seu Langobardie et Tuscie; in utriusque enim locum successerunt ducatus Mediolanensis et ciuitates Etrurie libere, que seculo eodem exacto in ducatum euasere. Harum princeps Florentia, ut pote opulentior ac potentior ceteris, perpetuis fere bellis finitimas remotioresque alias petens late iam dominabatur, cum Leonis X et postmodum Clementis uII Medicee gentis pontificum consilio, et opibus, familia eadem exaltata, magnum Etrurie ducatum ad nostram usque etatem magna cum felicitate, parique gloria moderata est. In regno autem Italie, preter ducatum Mediolanensem, et Parme ac Placentie ducatum alium, de quo nuper est dictum, aliud  longe antiquius, nec minus gloriosum marchionis Estenses dominium excitarant, quod terram Mathildis fere omnem absorbuit, Romanique pontifices memoria, ni fallor, reputantes, Mathildem nupsisse Azzoni Atestino, ac precipue sibi, et apostolice sedi consulentes, longe ut reclamarent, tum uirtute atque opibus illorum tuiti sunt Ecclesie Romane ditiones ueteres, tum harum aliquibus eos prefecere, ac presertim Ferrariam, ut olim euo Mathildis, iisdem in feudum concessere. Sed antequam hec fierent, dum per duodecimum seculum in magna Italie ciuitates perturbatione erant, Ferraria uariis paruisse dominis apud historicos inuenitur. Hinc est, quod a recentioribus nonnullis, aut pontificie ditioni temere aufertur, aut Mathildice donationi imprudenter adiungitur. Quare cum suppetat ex Albiniano codice monumentum haud dubie antiquius mutilo, ac mendoso illo, quod exstat in libro censuum Censii camerarii; quin etiam euo pontificis Lucii III qui sedere cepit  in Petri cathedra anno 1181 uetustius: omnium oculis subiiciendum puto, ut ius suum pontifici, beneficium, feudumue aliis uindicetur, fiatque palam aliena inuasio.

235 XuII. »De redditibus omnium prouinciarum et ecclesiarum, qui debentur Rom. Ecclesie. Primo de ciuitate Ferrarie. Romana Ecclesia debet habere censum de ciuitate Ferraria sol. L Luccen. in unoquoque anno. Medietatem tributi ripe, et districtum de mercato annuatim. Et totam arimaniam de plebe Cornaceruina. Et totam arimaniam masse Fuscalie. Et totum publicum eiusdem. Et totam arimanniam de Gabbiana. Et totam arimanniam de Lungula. Et totam arimanniam de Septepullesino. Et totam Curiam siue districtum de Massa. Et totum districtum siue proprietatem de Ciniscelli, et de Caualto. Et totam arimanniam et totum publicum de Sadriano. Et totam arimanniam et totum publicum de Trecenta. Et totam arimanniam de Banniolo, et totum publicum. Et totam arimanniam de uilla noua, et totum  publicum. Et totam arimanniam de Maneggio, et totum publicum. Et totam arimanniam de sancto Martino, et totum publicum. Et totam arimanniam de Lucarano, et totum publicum. Et totam arimanniam de sancta Maria, et totum publicum. Et totam arimanniam et publicum de uilla Comede. Et totum publicum de Gognano. Et totum publicum de uilla Marthana. Et totam arimanniam de Arcuada, et totum publicum. Et totum publicum de Bonisciago. Et totum publicum de Agnano. Et totam arimanniam de Pontiado, et publicum. Et totam arimanniam de Filthatico et publicum. Et totam arimanniam de Runci et publicum. Et totam arimanniam de Cirpilliatica. Et totam arimanniam de Bratica. Et totam Salariam, et totum Ficarolo, et tres partes de Ripatico, et partes tres portus de rupta Ficaroli. Et totam arimanniam de Trenta. Et totam arimanniam de Leone. Et totam arimanniam de Gello. Et totam arimanniam de Fabriciano. Et totam arimanniam de sancto Donato. Et totam arimanniam de Flesso. Et de  Firacolo et toto comitatu eius Baliam, et districtum de omnibus criminibus. Et omni anno bis, scilicet in Madio, et in sancto Martino generale placitamentum.« Cum hic de censibus, aut tributis agatur, placitamentum pro laudimii genere cum Ducangio malim accipi, quam dissimile aliud a tributo seu censu cogitari.

XuIII. Est reuera in eodem codice priuilegii Ferrariensium particula aliquanto antiquior, cum sancte sedis actionarii eam ciuitatem administrabant, antequam beneficio aliis concederetur, que sic habet: »Excerptum de priuilegio Ferrariensium. Et semel in anno si a nobis requisitum fuerit, ante nostrum apostolicum nuntium, si preco imposuerit 236 bandum, per tres dies custodiant generale iudicium, et usque tertia hora scribantur clamores, et querimonia; postea per mensis circulum clamati iustitiam faciendo, si uocati fuerint, custodiant iudicium.« Aetatis priuilegii nullum indicium exstat, cum tamen in codice subiiciatur locationi Prenestine ciuitatis, quam fecit  Ioannes XIII anno 970 eidem suppar uidetur: cumque idem pontifex auo Mathildis ciuitatem beneficiario iure concesserit, ex utroque monumento eius ciuitatis conditio, antequam beneficio traderetur Tedaldo, et post reditum ad apostolicam sedem, luculenter patet usque ad sec. XII fere exactum, eum scriptor codicis Albinus uiuebat, litterisque mandabat ab se collecta uetera monumenta. Quanto igitur in errore uersantur, qui uera Mathildis donatione posthabita, Ferrariam ab ea sancte sedi oblatam contendunt? Estque id profecto admiratione dignum quod ubi extra ecclesiasticam ditionem de terra, seu bonis propriis Mathildis uerba fiunt, ea nichil aliud sunt, quam predia, siue ad summum castra, citra ullam ciuitatem. Cum autem in Tuscia Langobardica, seu patrimonio Tuscie, in ducatu Spoletano, in Marchia, pro alia aliorum falsa opinione bona eadem collocantur, quidquid ciuitatum in iis prouinciis est, Mathildia nam ad donationem pertinet. Quid de nuper annalista  Italo dicendum erit, qui transuerso itinere donationem funditus excidere periclitatur ? hec nimirum iste ad chartulam Mathildis animaduertit: »Inualuit eo seculo ac potissimum Gregorii uII pape temporibus mos offerendi non castra solum, sed et integra regna apost. sedi, eaque rursus ab illa accipiendi in feudum. Id prestitit Demetrius Russorum rex duobus ante pacem Canusinam annis, nempe anno 1075, tum alter Demetrius Croatie et Dalmatie dux, siue rex. Bertramus quoque Prouincie comes omnia sua eidem obtulit anno 1081.«

XIX. Non seculi consuetudine, sed Gregorii uII magnanimitate reges, et principes a beato Petro, quam a Teutonicorum rege Henrico Iu regni aut principatus inuestituram accipere maluerunt. At nec Mathildis donatio, nec Bertrami oblatio eiusdem generis sunt. Quod luce clarius patebit ex litteris  sancti eius pontificis Demetrio Russor.  regi et regine: »Filius uester, inquit, limina apostolorum uisitans ad nos uenit, et quod regnum illud dono sancti Petri per manus nostras uellet obtinere, eidem beato Petro apostolorum principi debita fidelitate exhibita, deuotis precibus postulauit, indubitanter asseuerans illam suam petitionem uestro consensu ratam fore, ac stabilem, si apostolice auctoritatis gratia ac munimine 237 donaretur.« Estne id offerre primum, ac deinde in feudum accipere principatus et regna? De alio Demetrio, quem in synodo habita in Dalmatia legati eiusdem Gregorii  ex duce regem fecerunt, satis mihi erit uen. annaliste sententia: »Idem Gregorius papa, inquit, qui Henricum regem regno priuauit, eius impietate id ab inuito scilicet extorquente, pietate exigente, ducem Croatie atque Dalmatie in regem euexit. Admiratione plane digna res accidit, ut quo anno Henricus rex se schismate ab Ecclesia separauit, rex barbarus eidem se coniunxerit,  subditumque constituerit, fidelitatem iurauerit, tributumque sponte spoponderit, magnam ex eo accessionem ad suam gloriam comparari existimans, si ex libero principe efficiatur subditus sancto Petro, eiusque diceretur esse fidelis.« Prostat monumentum citatis locis, cuius, cum sit ualde prolixum, et abs re, breui hac Baronii sententia summam attuli. Ex aduerso Bertrami oblationem utcunque obuiam in regestis Greg. uII  et ap. Baronium  integram premittam chartule Mathildis, que mox sequetur, ex eodem cod. Albiniano; tum quia in regestis, et apud Baronium admodum uaria exstat, quod solemne est monumentis non authenticis, exscriptorum licentia, qui preteritis etatibus uariari, atque ad sua tempora accommodari chartas ueteres impune posse arbitrabantur; tum quia una cum Mathildiana donatione, quicum maxima eius conuenientia est, falsi arguit annalistam nuperum, pessimo publico, dissimilia congerentem, ad sancte sedis iura  labefactanda. »Iuramentum Bertrami comitis Prouincie. Ego Bertramus Dei gratia comes Prouincie ab hac hora et deinceps fidelis ero sancto Petro, et domino meo pape Gregorio, et S. R. Ecclesie, et cunctis successoribus tuis, qui per meliores cardinales intrauerint. In nullo uestro dampno, uel S. R. Ecclesie, me sciente, consentiam. Sic me Deus adiuuet, et hec sancta euangelia. Preterea pro remissione peccatorum meorum, et parentum meorum offero, concedo, dono omnem honorem meum, quantum ad me iure parentum meorum pertinet, omnipotenti Deo, et sanctis apostolis eius Petro, et Paulo, et domino meo uII pape Gregorio, et prefatis successoribus eius; ita ut quicquid eis placuerit deinceps de me, et de toto honore meo sine ulla contradictione faciant. Ecclesias autem omnes, que in mea potestate sunt, in eorum potestate omnino dimitto.« Iam uero ipsa magne comitisse chartula audienda est.





238 CARTULA COMITISSE MATHILDE [a 1Kb] .


 In nomine sancte et indiuidue Trinitatis. Anno ab incarnatione Domini nostri Iesu Christi millesimo centesimo II, quinto decimo die Kal. decembris Ind. X. Tempore dni [b 1Kb] Gregorii uII pape in Lateranensi palatio. In cappella S. Crucis. In presentia Centii Fraiapan. [Frangipane], Gratiani, Centii [Cencii] Franculini, et Alberici de Petro Leonis, Cice, et Beneincasa [P. Leone, et Benincasa] fratris eius, et Uberti de Tascio [eius Uberti de Tuscia], et aliorum plurium. Ego Mathilda [Mathildis] Dei gratia comitissa pro remedio anime mee, et parentum meorum dedi, et optuli Ecclesie S. Petri per interuentum [c 1Kb] domini Gregorii uII pape [pape uII] omnia bona mea iure  proprietario [d 1Kb] tam quod [que] tunc habueram, quam ea que in antea acquisitura eram, siue iure successionis, siue alio quocumque iure ad me pertinerent [pertinent]. Et tam ea que ex hac parte montis [montium] habebam, quam illa que in ultramontanis partibus ad me pertinere uidebantur [e 1Kb] , omnia sicut dictum est, per manum dni Gregorii uII pape Romane Ecclesie dedi et tradidi, et cartulam inde fieri rogaui. Set [Sed] quia cartula nunquam [nusquam] apparet, 239 et timeo, ne donatio et oblatio mea in dubium reuocetur; ideo ego que supra comitissa Mathilda iterum a presenti die dono et offero eidem Romane Ecclesie per manum Bernardi cardinalis et  legati eiusdem Romane Ecclesie [a 1Kb] , sicut illo tempore dedi per manum dni Gregorii uII pape, omnia bona mea tam que nunc habeo, quam que in posterum Deo propitio acquisitura sum, et tam ea, que ex hac parte montis [montium], quam que in ultramontanis partibus habeo, uel habitura sum siue iure hereditario, siue alio quocumque iure [b 1Kb] , pro mercede et remedio anime mee, et parentum meorum. Que autem ista mea bona iuris mei superius dicta una cum accessionibus, et ingressibus, seu cum superioribus, et inferioribus suarum qualiter supra legimus [c 1Kb] [legaui], in integro: ab hac die in eadem Ecclesia dono et offero, et per presentem cartulam oblationis, ibidem habendum [d 1Kb] confirmo. Insuper per cultellum, festucam nodatam, guantonem, et guuasionem [e 1Kb] terre [gantonem et uascionem terre], atque ramum arboris, et me exinde foras expuli, guarpiui [garpiui], et absentem me feci [f 1Kb] , et a parte ipsius Ecclesie, 240 habendum reliqui faciendum exinde pars ipsius Ecclesie,  aut cui pars ipsius Ecclesie dederit, a presenti die quidquid uoluerit [g 1Kb] , sine omni mea et heredum, ac proheredum meorum contradictione. Si quid  uero, quod futurum esse non credo, si [siue] ego Mathilda comitissa, quod absit, aut ullus de heredibus ac proheredibus meis seu quelibet opposita persona contra hanc cartulam oblationis ire quandoque agere temptauerimus, aut eam [h 1Kb] per quoduis ingenium infringere quesiuerimus, tunc inferamus ad illam partem, contra quam exinde litem intulimus [intulerimus], multa [mulctam], quod est pena auri optimi libras mille argenti pondera IIII milia. Et quod [i 1Kb] repetierimus, uendicare non ualeamus. Set presens cartula oblationis cunctis temporibus firma permaneat, atque persistat. Et bergamena [pergamena] cum atramentario de terra leuaui, pagine Guidonis notarii tradidi, et scribi rogaui. In qua subter confirmans testibus optuli roborandam [i 1Kb] . Actum Canusie feliciter. Mathilda Dei gratia si quid est, in hac carta a me facta s-s [k 1Kb] + Ego Ardericus iudex interfui, et s-s et + Ego Ubaldus iudex interfui, et s-s et Signum manus Attonis de Monte Barranzonis, et Boniuicini  [Bonuicini] de Canusia rogati testes. Ego Guido notarius sacri palatii scriptor, et huius cartule oblationis [l 1Kb] post traditam compleui et dedi.



[DISSERTATIO DE CODICE RUDOLPHINO.]





DE CODICE RUDOLPHINO, SEU DE RUDOLPHI EPISTOLARUM LIBRIS TRIBUS DISSERTATIO.



241 PROeMIUM


I. De imperatorie maiestatis in Occidente instaurate ingenio satis mihi uideor disputasse, cum  dissererem de epistolis Leonis III. De Rudolphi regis Romanorum epistolis nunc dicturus: capita duo premittam necesse est, sine quorum cognitione  earumdem sententiam assequi nequaquam possumus. Ea sunt imperatoris electio et coronatio. Hanc si quidem Rudolphus, tametsi non est adeptus, impense adeo a pontificibus petiit, tantoque cum apparatu ad assequendam uenturum se testatur pluribus in litteris, ut negotii magnitudinem ac necessitatem palam faciat. Illam uero recte ait Beclerus  »per solos electores, ut hodie uocantur, absque ceterorum principum et statuum consilio in Rudolpho comite Habspurgico ceptam, et ad hec usque tempora continuatam.« Quamobrem electionem huiusmodi spectare oportet ante et post Rudolphum. Ad coronationem uero quod attinet, cum eadem semper fuerit , non coronatio ipsa, sed accessiones illi identidem facte, ritusque pro temporum conditione uarius  expendantur necesse est. Propterea cum de electionis negotio, ac de septem uirorum, seu sacri Romani imperii electorum certa origine, quidquid necessarium erit attulero, tunc de coronatione prouinciam nec facilem, nec breuem suscipiam, eamque, ni fallor, explicatissimam reddam. Preterea falsam opinionem illorum euertam, qui noue huius dignitatis indolem non assecuti, ab Octauiano, seu ueriori, ut putant, illatione, a Magno Constantino repetendam putant. Tum pauca de ipsis epistolis dicam.



242 § I.---De Caroli Magni successorum Carolingiorum electione.

II. Quandiu stetit Carolina stirps, ab anno uidelicet 814 ad 887, cum Carolo Crasso exauctorato, Arnulphus ex Caroli eiusdem fratre Carolomanno nepos, Germanie rex electus fuit, in sex illis Augustis, qui Carolo Magno successerunt, Ludouico Pio, Lothario I, Ludouico II, Carolo Caluo, Carolo Crasso, et Arnulpho, electio admodum parabilis fuisse deprehenditur.  Pius enim Ludouicus patris regnorum heres, a patre ipso Carolo Magno electus fuit. Perinde Lotharius I a Pio Ludouico eius patre, et a Lothario Ludouicus II sunt electi, atque omnes a Romano pontifice confirmati. Tres reliqui, utpote qui parentibus non successere, absque ulla ad imperialem dignitatem designatione electi reges Alemannie et Gallie, Romanis potius pontificibus electionem ad Romanum imperium retulerunt acceptam, quam suis principibus aut parentibus. Testem appello concilium Rom. anno 877 celebratum pro Caroli Calui confirmatione ; quandoquidem Ioannes uIII fratres sic affatur: »Quia pridem apost. me. decessori nostro pape Nicolao id ipsum iam inspiratione celesti reuelatum fuisse comperimus, elegimus hunc merito, et approbauimus una cum annisu et uoto omnium fratrum et cepiscoporum nostrorum.« Ex Arnulphi autem, postremi eorum, pontificia huiusmodi electione  indoles tante maiestatis a Leone III instaurate dignoscitur, Stephanus enim u post Caroli Crassi obitum, non Arnulphum eius nepotem, qui eodem exauctorato rex Germanie fuerat electus anno 887, sed Widonem Spoleti ducem ad imperialem dignitatem assumpsit, quem sequenti anno imitatus est Formosus, Lambertum Widonis filium consortem imperii eligens cum patre. Quia scilicet Italie regnum ii tenebant, spesque maior defensionis apostolice sedis ab utroque horum affulgebat, quam ab Arnulpho. Cum uero experientia secus esse docuit, tunc Formosus idem Lamberto adhuc superstite Arnulphum ad auitam dignitatem uocauit. Ludouicum III Burgundie et prouincie regem Benedictus Iu anno 900 suffecit Arnulpho, non quia ex Hirmingarde Ludouici II filia a Bosone genitum, Carolina stirpe profectum, sed quia sancte sedi defensio, admodum necessaria tum temporis, querebatur. Berengarium, quem comes Euerardus ex Gisla  243 Ludouici Pii filia susceperat, a decimo Ioanne ad imperium designatum anno 916, dum Berengarii emulus Ludouicus oculis priuatus inutilem adhuc uitam sustinebat, ratio eadem tuetur, que Widonem eiusque filium Lambertum, ab anno siquidem 888 rex erat Italie potentissimus, nec sancte sedi presentius uidebatur presidium inueniri posse. Quamobrem affirmari posse arbitror, nullam aliam formam electionis excogitatam esse, quandiu Carolina stirps stetit.



§ II.---De trium Ottonum eorumque successorum usque ad Fridericum II electione.

III. Berengario feliciter imperante anno septimo, iuxta rectam eorum opinionem, qui ab ipso die natali Domini anni 915 imperialem illius coronationem repetunt, siue anno 921, Italie populi Rudolphum Burgundie regem contra Berengarium ad Italie regnum inuitant, atque Italico diademate redimitum aduersus imperatorem, a quo defecerant,  sequuntur. Quamobrem Berengarius regnum ciuili bello recuperandum, post duo prelia infeliciter commissa, deseruit, ac post triennium uerone a coniuratis cesus, Carolingiorum imperii finem attulit anno 923. Hinc per annos fere quadraginta reges Italie fuerunt, predictus Rudolphus, Hugo Prouincie marchio, eius filius Lotharius, et Berengarius II una cum filio Adelberto, qui tyrannice dominantes, et Ecclesie ditioni maxime infensi, tum Italie principes, tum precipue Romanum pontificem ad imperialem maiestatem instaurandam impulerunt. Forte euenit ut Octauianus Alberici II filius, qui patris auieque Marocie exemplo pontificium dominatum inuaserat, ad Petri cathedram XII Ioannis nomine ascenderet. Inde is luculentius aspexit, que Italie, que sancte sedi maxima damna inferrentur a tyrannis. Quare Ottonem Germanie regem rebus preclare gestis in Italie tyrannos commendatum, et ab Agapeto II predecessore ante annos decem ad imperialem  coronam frustra quesitum, ipse elegit. Perinde factum de II Ottone coronato imperatore una cum patre, et de huius filio Ottone III quod electionem spectat, non contendo: at utriusque electionem a Rom. pontifice probatam fuisse antequam diadema imperiale ab eodem obtinerent, priorum Carolingiorum instar, nullus dubito. Qui secus sentit, errorem illorum sequitur, qui electionem Germanie regum pro imperatoria accipiunt. 244 At considerare eosdem oportet, Conradum Franconie, et Henricum Saxonie duces pari modo electos Germanie reges, neutrum tamen aut imperatorem, aut Romanorum regem in diplomatibus appellari, quanquam uterque aciem ducens regum Romanorum, et imperatorum cognominum, scriptores imperitos deceperit; ita ut Henricos septem enumerent, cum sex tantummodo Romanorum reges, et quinque imperatores exstiterint; Conrados autem tres, cum duo tantum reges Romanorum fuerint, unicusque imperator.

 Iu. Diplomatum scrutator diligentissimus Godefridus abbas  diplomata Conradi I apud Browerum et Schanat exhibentia in titulo Romanorum et Francorum rex, falsi arguit, remque comprobat genuinis diplomatis, et auctoritate scriptorum eius eui, Reginonis, Witichindi, Luitprandi, aliorumque. Perinde in Henrici I diplomatis semper uocabulum regis inueniri testatur  nulla additione uel Francorum, uel Germanie, uel Orientalis Francie. De tribus Ottonibus uero, qui diadema imperiale sunt assecuti, absolute pronuntiat regis Romanorum titulum ab iis nunquam esse adhibitum. E contrario Henricum II Germanie regem, primumque imperatorem reperit  cum titulo regis Romanorum, ut supra est dictum  post allata uerba Platine, qui Blondi sententiam planiorem reddidit. Ea uero est huiusmodi: »Paulo enim postquam redierat  Gregorius papa scilicet, eam fecit de imperatoris electione sanctionem, quam hucusque super annos quadringentos, seruatam uidemus, solis licere Germanis, qui inde electores dicti sunt, principem deligere, qui Cesar tunc, et Romanorum rex dictus, si a Romano pontifice coronabitur, imperator Augustus appelletur.« Decipitur is quidem, et cum eo Platina septemuirale collegium a Gregorio institutum putans, quod infra luculenter ostendam. Sed futuri imperatoris, cum titulo regis Romanorum, electionem ab eodem pontifice sancitam esse posteriora monumenta planum faciunt.

u. Primum omnium occurrit decretum Benedicti uIII antequam Henrico II Germanie regi diadema imperiale tribueret. Illud refert Glaber apud Baronium , et est huiusmodi: »Ut ne quisquam audacter imperii Romani sceptrum preproperus gestare princeps appetat, seu imperator dici, aut esse ualeat, nisi quem papa sedis Romane morum  probitate delegerit aptum reipublice, eique commiserit insigne imperiale.« Quibus explicatur conditio illa, 245 quam recte Blondus apponit, si a Romano pontifice coronabitur. Constatque inde, electioni Germanie regis a principibus eius gentis facte unum, idque precipuum, deesse, approbationem scilicet Romani pontificis. Gregorium autem u et Ottonem III constituisse aliquid de electione regis Romanorum uidetur dubitari non posse, nam tum Henricus successor Ottonis, ut nuper diximus, tum successores omnes Henrici, reges Romanorum se appellant ante coronationem Romanam in diplomatibus, ut uidere est apud laudatum Godefridum . Preterea Henricus rex Germ. III in promissione, seu professione ante coronationem, anno 1046, propalam se profert Ego rex N. Romanorum, ut patet ex ordine Romano, quem producam ubi de coronatione sermo erit. Quamobrem, quod eruditis fere omnibus persuasum est, non ab anno 1138, cum Conradus III Germanie  rex electus, coronatusque est Aquisgrani, titulus regis Romanorum deduci debet, sed ab electione Henrici II qui anno 1002 coronatus fuit Moguntie. Persuasio autem eruditorum profluxisse uidetur ex Conradi eiusdem sigillo, quod primum inuenitur cum titulo regis Romanorum, et a successoribus omnibus exemplum secutis, quod minime factum erat a Conradi predecessoribus Germanie regibus .

uI. Nec pretereundum mihi esse arbitror, quod sepe laudatus Godefridus, ubi ex tribus Ottonibus nullum eo titulo usum esse recte affirmauit , minus caute subiunxisse uidetur: »Nec etiam in temporibus sequioribus ante actualem Italici regni possessionem adhibitus.« Et uero Henricos Germanie reges III et u qui in diplomatibus eo titulo utuntur, Langobardicam coronam adeptos esse nusquam apparet. De III duntaxat annalista Italus  more suo coniicit, post congressum Ticini habitum  coronam accipere eum potuisse Mediolani a Widone metropolita; sed preterquam quod coniecturas historia reiicit, angustie temporis secus docent. Etiam de quinto Henrico Gualuanus Flamma et recentiores alii, suam etatem cum prisca illa componentes, eamdem rem affirmant. At Pagius  Landulphum, Ottonem Frisingensem, scriptoresque alios synchronos nil tale tradentes iis obiicit, quam sane obiectionem confirmat Grossolani archiepiscopi absentia. Quid plura? Conradus Friderici ducis Sueuie frater anno 1128, ut refert Landulphus apud Puricellum et Pagium  ab Anselmo metropolita Mediolanensi inauguratus fuit rex Italie primum Modetie, deinde Mediolani. Nihilominus titulus regis Romanorum in suis diplomatibus non legitur, nisi post annum 1138, 246 cum Aquisgrani Germanie-coronam accepit. Itaque non Italici regni actualis possessio, sed electio et coronatio Germanica instituebat regem Romanorum futurum imperatorem,  nisi Romanus pontifex abnuisset. Hactenus de electione futuri imperatoris, ante Rudolphum Magnum Austriace domus progenitorem. Nunc de eadem electione dicam, que a Rudolpho eodem incipiens, ad nostram usque etatem perseuerat, re scilicet redacta ad septemuirale amplissimum collegium.



§ III.---De septem electoribus sacri Romani imperii.

uII. Damnorum pertesi omnes, que Italie et Romane Ecclesie fuerant illata non paucorum spatio annorum a Sueuice stirpis Augustis, eo tandem deuenere, ut Fridericum II in generali concilio Lugduni habito anno 1245 exauctorandum decreuerint. Id factum auctoritate Innocentii Iu qui concilio preerat. Magnum inde illud interregnum cepit octo et uiginti annorum, ut Rudolphi epistole testantur, seu trium et uiginti, ut Germanici scriptores autumant, a Friderici obitu illud meuntes, quod fatale apud eosdem  appellatur. Namque eo tempore pre aliis, »cepisse, aiunt, septem uiralem senatum, qui reliquos Germanie principes ab electione regis Romanorum reiecit« . Qua quidem a sententia Puffendorfii ceterorumque iuris publici scriptorum communi, Becleri supra allata auctoritas non abludit, qui Rudolphum omnium primum a septemuirali eo senatu electum tradit, ut audiuimus. Ea quippe regis Romanorum electio diuturni huius interregni finem attulit. Equidem Besselii  opinionem, qui aut Friderici II tempore, aut paulo ante, id collegium institutum putat, et glossarii illustratorum sententiam, qui ad Caroli Iu auream bullam anno 1356 editam eiusmodi institutionem differunt, omnino deserendas censeo, iurisque publici scriptoribus adherendum. Nam Gregorii X littere ad Alphonsum Hispanie regem sub interregni finem, apud Raynaldum  secus fieri non posse admonent: »Inter cetera, inquit, tangebatur, quod cla. me.  Richardi in Romanorum regem electi electoribus non uocatis, uel saltem denuntiatione aliqua non facta eisdem, non erat ad expeditionem petitionum huiusmodi procedendum, cum eorum uideatur specialiter interesse, utpote qui ius eligendi regem Romanorum, in imperatorem deinde 247 promouendum sibi uendicent, et in pacifica esse dicantur ipsius possessione, uel quasi. Ex quo etiam arguebatur, non posse, nec debere inhiberi eisdem, quominus huiusmodi sua possessione libere uterentur, alium, si eis uideretur expediens, eligendo.«

uIII. Quod si electores ius suum tuentur possessione, non pontificia constitutione, que nulla usquam reperitur neque imperiali, que interregni tempore fieri non poterat: spectanda igitur attentius monumenta uetera, ut septenarii istius senatus origo certa teneatur. Ac primum audiendus est Parisius auctor synchronus, de quo Baronius  ita loquitur: »A quo si quis demat calumnias, inuectiuas,  dicacitates et blasphemias in apostolicam sedem frequenter iteratas, aureum sane dixerit commentarium, utpote quod ex publicis monumentis totidem uerbis redditis egregie contextum et coagmentatum inueniatur.« Parisius igitur Mallinkroti auctoritate contra Gewoldum ostendit, Germanie olim reges cunctorum ordinum conuentu eligi consueuisse; at Innocentium Iu anno 1245 exauctorato Friderico II, ut princeps Ecclesie commodior subrogaretur, id negotium dedisse septem principibus ex omni numero delectis, Eos infra recenset hoc ordine: »Magnates Alemannie, non tamen electores imperatorum: rex Bohemie, dux Lotharingie, dux Bruneswichie, dux Suauie, landgrauius Thuringie, dux Lemburgie, dux Carinthonie, dux Saxonie, comes de Gelria. Electores imperatorum laici: dux Austrie, dux Bauarie, dux Saxonum, dux Brabantie, qui et Lauanie. Prelati principales: archiep. Coloniensis, archiep, Moguntinus, Salsburgensis. Isti ducentur in  insulam quamdam Rheni, et dimittentur soli in ea, et amouebuntur omnes nauicule, et ibi tractabunt de electione imperatoris; nec adueniet aliquis ad eos, donec omnes sint concordes. Huic negotio preerit archiep. Coloniensis, secundus Moguntinus, tertius Salsburgensis. His a domino papa directa est diligentissima admonitio cum supplicatione ut sibi alium imperatorem eligerent; promisitque eis sui et totius Ecclesie consilium, et principio sub spe potioris successus quindecim millia librarum argenti. Preuenit autem, et preualuit Friderici dissuasio, qui eis, et maxime duci Austrie uinculo affinitatis est confederatus. Unde monitis et precibus papalibus electores minime paruerunt.« Sic grauissimus id etatis rerum Anglicarum scriptor, ut ait Hansizius Soc. Iesu .

248 IX. Antonius Pagius , et post eum Raynaldus  Parisio tribuunt alium catalogum Germanie principum omnino diuersum ab  eo quem retulimus, opus uidelicet scriptoris minus gnari Germanie rerum, qui Parisii Chronicon continuauit, recensuitque ex suo ingenio principes ad annum 1258. At nosse poterant, Parisium, se teste, annum 1250 non preteriisse. »Hic terminantur, ait, Fr. Matthei Parisiensis monachi sancti Albani chronica, que pro utilitate posteritatis subsecuture, Dei pro amore, et beati Albani Anglorum protomartyris honore, ne memoriam euentuum modernorum uetutustas, aut obliuio deleat, litteris commendauit:

uirginis a partu iam mille uolumina Phebus
Cum bis centenis et quinquaginta peregit
Annua. Sed uisum non est sub tempore tanto
Aprilis sexto fuerit quod Pascha Kalendas,
Dum quinquagenus orbem percurreret annus;
Hoc tamen euenit anno cui terminus hic est.
Fluxerunt utique ab incarnatione Domini uiginti et quinque annorum quinquagene.« Nil chronologia ista luculentius, quam si Pagius animaduertisset, quemadmodum  affirmauit, »pontifices  Romanos, a quibus renouatum imp. Occidentale, ius suum illesum conseruasse, et electiones aut approbasse, aut improbasse:« ita pro certo asseruisset, anno 1245 non constitutione ulla, sed consilio Innocentii Iu septenarium electorum numerum habuisse originem. Ex iis quatuor haud ita multo post mutati, quia Friderico adherebant: arch. Salisburgensis, cui substitutus fuit Treuirensis; et Austrie, Bauarie, Brabantie duces, quorum loco allecti sunt Bohemie rex, palatinus Rheni, et marchio Brandeburgensis. Quod testatur Albertus abbas Stadensis  auctor synchronus, qui chronicon sui eui perduxit ad annum 1256. »Ex pretaxatione, inquit, principum, et consensu eligunt imperatorem Treuirensis, Moguntinus, et Coloniensis. Palatinus eligit, quia dapifer est; dux Saxonie, quia marescalcus; et margrauius de Brandeburg, quia camerarius. Rex Bohemie, qui pincerna est, non eligit, quia non est Theutonicus.«

 X. Septenarii autem senatus electio ex Innocentii Iu consilio principibus aliis Theutonicis ius a Gregorio u et Ottone III permissum principio 249 non antiquasse uidetur. Nam et in concilio Lugdunensi post pronuntiatam sententiam in Fridericum II  hec subiiciuntur: »Illi autem, ad quos in eodem imperio imperatoris spectat electio, eligant libere successorem:« et Innocentius Iu sequenti anno  in eamdem ancipitem sententiam scripsit epistolam »archiepiscopis et nobilibus aliis principibus Theutonie habentibus potestatem eligendi Romanorum regem, et in imperatorem postmodum promouendum.« Quin etiam Henrico landgrauio Hassie, qui electus fuerat, infra biennium decedente, idem pontifex Lugduni adhuc degens pro eligendo Willelmo Hollandie comite uarias dedit litteras  ad Germanie principes, qui e septenario electorum numero nequaquam erant. Quamobrem  quandiu Fridericus II uixit, pro certo affirmari non potest, ad septemuiros illos deuolutam esse electionem. Secus est deinceps: littere enim exstant Alexandri Iu apud Raynaldum  quibus archiepiscopus Moguntinus Conradini electionem auersari iubetur in hec uerba: »Aliis uero celectoribus tuis tam ecclesiasticis quam secularibus nostra firmiter inhibeas.« Et seq. anno facta duplici auctoritate electione, de ea sic loquitur Heinricus Stero in chronico apud Canisium : »Principes regni pro eligendo rege iamdiu habitis diuersis conuentibus, tandem diffinitiuum electionis diem in octaua Epiphanie statuerunt in Frankefurt celebrandum, ubi dum quidam conuenissent, Moguntinus et Coloniensis archiep. et Ludwicus comes palatinus Rheni, et frater suus dominus Heinricus dux Bauarie in Richardum fratrem regis Anglie conuenerunt. Et electus ab ipsis subsequenter in die Ascens. Dominice apud Aquisgranum in regem ungitur, et potenter  in regni solio collocatur. Dominus autem Treuerensis episcopus cum aliis quibusdam principibus consentire nolens electioni predicte, in media Quadrages. fretus litteris, et auctoritate regis Bohemie, ducis Saxonie, marchionum de Brandeburg, et multorum principum, elegit dominum Alphonsum regem Hispanie.«

XI. Steronis narrata nullatenus dissentiunt ab Alexandri, Urbani, Clementis Iu et Gregorii X epistolis, aliisque monumentis apud Raynaldum uidendis de diuturna illa controuersia super duplici electione, dum Richardus et Alphonsus suam uterque electionem a pontifice ratam haberi cupientes, ut minime prohiberentur diadema imperiale assequi, et litteris, et nuntiis Romanos pontifices fatigare non destiterunt. Sint 250 omnium instar bine Urbani Iu littere . Primis Ottocarum Bohemie regem alloquens: »uenerabilis, inquit, fr. noster archiep. Moguntinus tibi et aliis principibus regni Theutonie, ad quos Romani regis in imperatorem  promouendi spectat electio.« Et clarius alteris Richardum sic affatur: »Nouit siquidem circumspetionis tue prudentia, quod cariss. in Chr. filius noster rex Castelle ac Legionis illustris se a maiori parte principum in electione regis Romanor. uocem habentium electum affirmans, tibi, etc.« Quod si quatuor illi principes, in electione regis Romanorum uocem habentes, qui anno 1257 elegerunt Alphonsum, pars maior electorum appellantur, nullum igitur dubium est, quin septenarius tum senatus obtineret. Et quidem ab ipso anno 1245, cum consilio pontificis res ad septem principes redacta est, aliter Gregorius X pacificam eorum possessionem non appellaret. Certa igitur origo septemuiralis senatus: principio uaria et subobscura, ut aliarum rerum origines, postmodum ualde perspicua, et in electione Rudolphi euidens, ut constat ex pluribus eiusdem epistolis infra afferendis. Notanda pre iis  quam scripsit regi Bohemie Ottocaro, qui licet »cum aliis  comprincipibus« in electionem conuenerit, continuo tamen a Rudolpho defecit; quippe, ut ait Gerardus de Roo  contemptui illum habebat, quia paulo ante prefectum equitum, seu marescalcum uiderat in sua aula: »Rudolphum nichili faciebat, uti quem famulum suum paulo ante fuisse diceret.« Quamuis enim Stadensis, ut uidimus, e septenario numero eum esse neget, quidquid euo scriptoris huius fuerit, et Greg. X in litteris ad Salisburgensem archiep.  inter electores eum recenset: »Regis Bohemie illustris, qui sibi ius in eligendo imperatore competere asserit;« et Rudolphus cum Gregorio concinit in iis litteris.

XII. Obiici forsan posset diploma electorum, quo sancte sedis iura omnia confirmantur, Rudolphi eiusdem epistolis incertum  has enim subscriptiones presefert: »Nos principes imperii Henricus Treuirensis, Siffridus Coloniensis,  Wernerus Moguntinensis archiep. Ludouicus comes palatinus Rheni utriusque Bauarie dux, Ioannes dux Saxonie, Albertus dux Saxonie, Ioannes marchio Brandenburgensis, et nos Ottones marchiones Brandenburgenses.« Hinc enim liquet, plures eiusdem familie principes subscribere, adeo ut electoralis dignitas non persone, sed domui tributa uideatur: quare assequimur, cur Alphonsus a maiori parte electorum electum se iactaret, quia 251 Treuirensis archiep. rex Bohemie, dux Saxonie, et marchiones Brandemburgenses eum elegerant, tametsi totidem elegisse uideantur Richardum, archiepiscopi scilicet Moguntinus et Coloniensis, comes palatinus Rheni, et frater eius dux Bauarie. Duo siquidem hi postremi pro uno tantum electore accipiendi sunt, cum Bauarie duces inter electores tum temporis non recenserentur. At Bohemie regis nomen in predictis subscriptionibus desideratur. Animaduerti autem oportet, Ottocarum Bohemie regem perpetuum Rudolphi  hostem, ab eodem semel et iterum profligatum, anno demum 1278 cesum fuisse ; diploma uero est datum sequenti anno, cum Wenceslaus Ottocari filius puer octo annorum Ottonis Brandeburgensis tutele commissus erat. Quamobrem aut Brandeburgensium Marchionum subscriptionibus Wenceslai quoque subscriptionem contineri credamus, aut minime necessariam putemus, septenario senatui nullum detrimentum infertur. Perinde est de charta, seu epistola , qua electores »una cum aliis nostris celectoribus,« ut aiunt, rata habent bona, castra, terras, et possessiones a Rudolpho concessas Anne uxori sue.

XIII. Huic postremo electionis generi, quod nostris etiam temporibus uiget  decoris multum, multumque maiestatis adiectum esse aurea bulla Caroli Iu neminem latet. Summa tamen est eadem. Id tantum discriminis occurrit a Maximiliani  tempore, quod rex Romanorum, imperator electus nuncupari est ceptus, ac sensim adiuncto illo relicto, imperator passim audit: cum enim coronatio Romana, que una imperatorem facit, post Carolum u desueuerit, ac plura sint que coronationi equipollere iudicantur, precipue sancte sedis confirmatio, et prime preces, iampridem est, cum neque pontifices, neque reges Romanorum, siue imperatores electi imperatoriam maiestatem constituunt in diademate per manus Christi uicarii super electi caput imponendo, ante principis apostolorum sacratissimum corpus, quemadmodum fiebat Rudolphi tempore, ut plures eius epistole planum facient. Sed tanto olim in pretio fuisse habitam coronationem nichil mirum. Pontifices enim patrocinii ac defensionis indigebant, non solum aduersus Romane Ecclesie hostes, sed etiam pro continendis in officio populis sibi subditis, de quibus est dictum satis in dissertatione 1. Imperatores uero per eiusmodi coronationem supreme potestatis pontificie consortes fiebant in  ipsa urbe, ita scilicet uolentibus pontificibus, quorum intererat. Idcirco Rudolphus tam impense eam querebat, nec sibi uidebatur, quidquam esse, nisi opus Dei, ut 252 uerbis illius utar  a Romano pontifice perficeretur. Quod quia nunquam est factum, nullum eiusmodi iurisdictionis monumentum reliquit nobis posteris. E contrario, predecessorum eius, qui coronam sunt adepti, placita et diplomata exstant, que recentioribus nonnullis  summe imperatorie potestatis cum detrimento pontificie documenta uidentur. Propius ueritati Pagius pontificie potestatis delegationem uocat , Ottonum, et precipue III plura exstant diplomata queis bona et priuilegia ecclesiarum confirmat in ipsa urbe. At huiusmodi iurisdictionis acta opportuniora nunquam fuisse uidentur. Urbs enim eius temporibus agitabatur factionibus Crescentio duce, queis comprimendis  imperialis auctoritas necessaria erat. Quare anonymus auctor uite sancti Adalberti Pragensis apud eumdem Pagium  de coronatione illius loquens: »Nouus imperator, inquit, dat iura populis, dat iura nouus papa.«

XIu. Ceterum ex memoratis diplomatis unum affert Ughellus in episcopis ueron.  datum X Kal. Iunii. Aliud Margarinus  datum uIII Kal. Iun. Et aliud Muratorius  datum uI Kal. Iun., ac demum eruditissimus abbas Hieronymianus Felix Nerinius aliud protulit inter plurima historica monumenta, que congessit in preclaro opere de Templo et cenobio sanctorum Bonifacii et Alexii . Cumque ex uetusta membrana illud ediderit, nec sibi penitus placeret, quoad ipsius autographum deprehenderet, post annos aliquot repertum exsultans mecum communicauit. Eius autem pars postrema, que in membrana desideratur, ita fluit:  »Signum domini Ottonis inuictissimi . Heribertus cancellarius ad uicem Petri Cumani episcopi, et archicancellarii recognoui. Data pridie Kal. Iunii anno Dominice incarn. 996, indictione IX. Anno regni domni tertii Ottonis XIII, imperii uero primo. Actum Rome feliciter.« Huiusmodi autem documentorum, que iurisdictionem indicant, ut indolem assequamur, memoria repeti oportet, que ipse imperator iuramento promiserat, priusquam coronam assequeretur: »In Romana urbe, inquit, nullum placitum, aut ordinationem faciam de omnibus, que ad te, aut ad Romanos pertinent sine tuo consilio.« Quorum similia, quoad Caroline stirpis imperatores steterunt, in diplomate, seu pacto confirmationis iurium sancte sedis prolata inueniuntur: »Nullamque in eis nobis partem aut potestatem disponendi, uel iudicandi, subtrahendiue, aut minorandi 253 uendicamus, nisi quando ab illo, qui eo tempore huius sancte Ecclesie regimen tenuerit,  rogati fuerimus.« Cum enim Leo III Carolum patronum ac defensorem Ecclesie, dignitate imperiali auxit, haud abstulit apostolorum principi, eiusue successoribus dominationem, quod nefas erat, sed sapienti consilio populos sibi subditos auctoritate huiusmodi continere, presertim Romanos deliberauit. Idcirco successores Caroli continuo post susceptum diadema, antequam ex urbe discederent, diplomata, placitaue ibi dabant, aut tenebant, consensu semper pontificis accedente, quibus iurisdictio, siue auctoritas principis manifestabatur, at nullo cum pontificie auctoritatis detrimento. Idcirco iidem Romani fidelitatis iuramentum facientes nouo principi, salua, aiebant, fidelitate pontifici prestita, ut late demonstrauimus in dissert. 1, ubi et de ceteris ad coronationem spectantibus aliquatenus disseruimus. Nunc de ritu uario eiusdem coronationis dicam, ut Rudolphi epistolis lux inde maior affulgeat.



§Iu.---De ritu coronationis Carolingiorum Augg.


Xu. In coronatione omnium prima ritus aliquis seruatus nequidquam exquiritur. Nam Eginhardus, qui Carolo Magno erat a secretis, et omnia norat , auctor uite Leonis III apud Anastasium , ceterique auctores ceui, ac pre iis monachus Engolismensis de improuiso factam testantur: »Cum ad missam, ait monachus, ante confessionem beati Petri apostoli ab oratione surgeret, domnus Leo papa coronam capiti eius imposuit.« Nihilominus quia Ludouicus II in celebri epistola ad Basilium imp. Orientis  unctionem precessisse testatur »Carolus Magnus abauus noster unctione huiusmodi per summum pontificem delibutus, primus ex gente et genealogia nostra, pietate in eo abundante, et imperator dictus est, et christus Domini factus est;« quia, inquam, Ludouicus II inunctionem addit, hanc et corone impositionem constituisse totum ritum coronationis  Caroli Magni non improbabile est. Ludouici Pii coronationem singulari exemplo factam in Francia Theganus  describit his uerbis: »In proxima die Dominica in ecclesia ante missarum solemnia, coram clero et omni populo, consecrauit eum et unxit ad imperatorem, et coronam auream mire pulchritudinis et 254 pretiosissimis gemmis ornatam, quam secum apportauerat, posuit supra caput eius.« Et Lotharius Pii Ludouici filius consors patris coronatus ita genitorem rei admonet: »Coram sacro altare, et coram sacro corpore beati principis apostolorum a summo pontifice, uestro ex consensu et uoluntate, benedictionem, honorem, et nomen suscepi imperialis officii, insuper diadema capitis, et gladium ad defensionem Ecclesie.« Quod refert Mabillonius  filium huius Ludouicum II non est, quid simili modo coronatum anno 850 a Leone Iu ostendam, cum ipse sui, et predecessorum sit testis in laudata ad Basilium epistola.  De Carolo Caluo Lotharii filio et Ludouici II fratre, iisdemque fere uerbis de Carolo Crasso Ludouici fratris Lotharii filio, annalista Bertinianus apud Pagium  hec habet: »In die Natiuitatis Domini beato Petro multa, et pretiosa munera offerens in imperatorem unctus et coronatus, atque Romanorum imperator appellatus est.« In conc. Rom. an. 877, ap. Labbeum  pro confirmatione Caroli Calui, preter unctionem, coronam, et gladium, sceptri etiam fit mentio. Nil noui suppetit de Widone, eiusque filio Lamberto inter Carolinos insertis ex chron. Casaurien. ap. Continuator. Freherianum, et Pagium .

XuI. Aliquantulum explicatior occurrit apud eumdem auctorem  ritus coronationis Arnulphi extremi ex descendentibus Caroli Magni a Formoso peracte: »Apostolicus, inquit, paterno amore diligendo regem ante paradisum, loco qui dicitur gradibus sancti Petri suscipiens, et honeste ad basilicam beatorum principum apostolorum letificando  introduxit, et secundum morem antecessorum suorum imperialem consecrationem capiti sibi imponens Cesarem Augustum appellauit.« Istud quidem testimonium basilicam principum apostolorum appellans ecclesiam sancti Petri, et Cesarem Augustum uocans imperatorem, ac proinde sequioribus temporibus scriptum nullo loco haberem, nisi anonymus panegyrista Berengarii, qui seriem Carolinorum explet, Freheriani continuatoris narratorum summam ueram esse ostenderet. Carmine is perquam obscuro ritum persequitur, at clariorem, et in compendium redactum a Pagio  eum proferam. Ita igitur exceptus et coronatus est Berengarius: »Franci, Langobardi, Saxones, Anglique in scholas turmasque diuisi patria quisque lingua laudes ei dixere, et Petrus pape frater, ac Theophylacti consulis Romanorum filius, illum ad Ioannem pontificem deduxere, in gradibus basilice beati Petri apostoli, uel in atrio super 255 gradus eius basilice sedentem.  Postquam gradus omnes eiusdem basilice conscendit Berengarius, Ioannes X, qui in sella aurea considebat, assurrexit regi demum, eumque osculatus est. Post basilice ingressum, et factam a Berengario professionem, fusasque ad sepulcrum beati Petri preces, Ioannes papa ei in palatio suo cenam exquisitissimam dedit, tandemque die dominica resurrectionis, seu Paschatis, quo die Christus Deus et homo e sepulcro suo surrexit, eum corona imperiali exornauit, et Berengarius litteras dedit, quibus omnium superiorum principum donationes confirmabantur.«

XuII. Que a panegyrista numerantur schole, Berengarii tempore intra menia erant, sed priorum quatuor imperatorum Caroli Magni, Ludouici Pii, Lotharii et Ludouici II extrameniane. Nam liquet Leoninam ciuitatem anno 852 a Leone Iu conditore dicatam esse. Cum tamen eas tantum scholas memoret, innuere uidetur, ab ipsis Carolinis desumendum  esse principium excipiendi imperatorem ad portam castelli, quod in Germanie regum exceptione solemne fuit, et usque ad nouissimum Rome coronatum Fridericum III perseuerauit. uerum quia ceremonia ista multum discrepat ab exceptione regum Rome fieri solita, et Carolo Magno fieri cepta cum Romam primo uenit an. 774, ex libro Pontificali  huc illam afferam: »Direxit in eius occursum uniuersos iudices ad fere triginta millia ab hac Romana urbe in locum qui uocatur Nouas, ubi eum cum bandora susceperunt. Et dum appropinquasset fere unius milliarii spatio a Romana urbe direxit uniuersas scholas militie una cum patronis, simulque et pueris, qui ad discendas litteras pergebant, deportantes omnes ramos palmarum atque oliuarum, laudesque omnes canentes, cum acclamationum earumdem laudum uocibus ipsum Francorum susceperunt regem, obuiam illi eius sanctitas dirigens uenerandas cruces, id est signa, sicut mos  est ad exarchum, aut patricium suscipiendum, eum cum ingenti honore suscipi fecit.« Infra autem de ipso pontifice regem excepturo: »Cum uniuerso clero, et populo Romano ad beatum Petrum properauit ad suscipiendum eumdem Francorum regem, et in gradibus ipsius apostolice aule eum cum clero suo prestolatus est.« Et de regis accessu: »usque ad prenominatum peruenit pontificem. Ubi in atrio super gradus iuxta fores ecclesie assistebat. Eoque suscepto mutuo se amplectentes, tenuit isdem Christianissimus rex dexteram manum antedicti pontificis, et ita in eamdem uenerandam aulam beati Petri principis apostolorum ingressi sunt.

256 XuIII. Occursum, exceptionemque huiusmodi, quorum similes fuisse aduenientis regis coronandi ex laudato panegyrista colligimus, ritus ipse coronationis excipiebat, quem ex codice prestantissimo Albiniano hic subiiciam.

Incipit ordo Romanus ad benedicendum imperatorem,  quando coronam accipit.

Promissio imperatoris. In nomine Christi promitto, spondeo, atque polliceor ego N. imperator coram Deo, et beato Petro, me protectorem, atque defensorem esse huius sancte Romane Ecclesie in omnibus utilitatibus, in quantum diuino fultus fuero adiutorio secundum scire meum ac posse.

Dehinc orationem primam det Albanensis episcopus ante portam argenteam basilice beati Petri: Deus, in cuius manu corda sunt regum, etc.

Orationem uero secundam det episcopus Portuensis intra ecclesiam beati Petri in medio rote. Deus inenarrabilis auctor mundi, conditor generis, etc.

Deinde uadant ante confessionem beati Petri apostoli, et prosternat se pronum in terra, et archidiaconus faciat litaniam. Qua finita episcopus Ostiensis ungat ei de oleo exorcizato brachium dextrum, et inter scapulas, et dicat hanc orationem: Domine Deus omnipotens, cuius est omnis potestas, etc. Sequitur hec  oratio: Deus Dei Filius iehsu Christus Dominus Deus noster, qui a Patre oleo exsul, etc.

Demum uero pontifex Romanus sursum ante altare imponit ei diadema in capite, dicens: Accipe signum glorie in nomine Patris, et Filii, et Spiritus sancti, ut spreto antiquo hoste, spretisque contagiis uitiorum omnium, sic iudicium et iustitiam diligas, et ita misericorditer uiuas, ut ab ipso Domino nostro Iesu Christo in consortio sanctorum eterni regni coronam percipias. Qui cum Patre et Spiritu sancto uiu.

XIX. Breuissimum hunc Romanum ordinem primus omnium edidit in lucem Raynaldus  scriptum putans euo coronationis Ottonis Iu. Deinde Mabillonius in sua collectione  eumdem euulgauit, tanquam Cencii opus. Denique Martene  pleniorem ceteris eum emisit ex cod. Arelatensi, nil de etate definiens. At una promissio, seu professio, Ego N. imperator preseferens, ordinem ad  Carolinos reiicit. Nam primus omnium Germanie regum, quem duo sequentes imitati 257 sunt, neque in diplomatibus plurimis, ut Godefridus animaduertit  neque in celebri iuramento a Gratiano etiam relato, aliud sibi nomen uindicat quam regis. uideo equidem Carolum Magnum, Eginhardo teste in eius uita  nonnisi post coronam imperatoris et Augusti nomen accepisse, quod et successorum stirpis Caroline solemne fuit; sed professio defensionis Ecclesie in omnibus utilitatibus nonnisi Carolinis conducit, Germani siquidem profitebantur una cum Ecclesie defensione, defensionem et exaltationem rectoris eius, quod infra planum erit. Itaque, hanc mihi dent ueniam eruditi huius ordinis editores, eiusdem etatem non sunt assecuti. Neque ego dixerim ab ipso imperatorie dignitatis initio eum ordinem obtinuisse, cum nulla apud auctores mentio seruati ritus inueniatur, preterquam apud panegyristam Berengarii;  at huius testimonium satis superque est ad ordinem istum retrotrahendum, remouendumque ab etate, quam illi tribuunt, rati Cencium Camerarium omnium primum recensuisse eum ritum. Nam propediem uidebimus, ante medium seculum XI obtinuisse alium ordinem pleniorem et Germanie regibus conuenientiorem. Huc accedit, quod orationes a tribus cardinalibus dicende, ut in nostro cod. et in quouis antiquo ordine indicantur duntaxat; ita et Cencii euo, cum notissima res erat, imperatoris titulum consequi coronationem, aut loco imperatoris princeps, seu rex fuisset positus, aut indicata tantum esset prima oratio ab episcopo Albanensi dicenda. Nec secus esse compertum erit, si quando genuinus ordo a Cencio insertus Censuali libro emerget.

XX. Preterea istud debet animaduerti  neque ullam fieri mentionem misse, nec locum relinqui eam imaginari uolenti, ut ordini eidem inserat. Nam  statim atque Ostiensis episcopus regem inunxit, pontifex diademate imposito ritum explet. Idcirco in ordine legitur: Demum uero pontifex, etc., quod aperte indicat ritus omnis complementum. Quin missa postea celebraretur non est dubium, nam et Dominica, aut solemnis dies ad coronationem electa id exigebat; et de missa consecuta coronationem Ludouici Pii luculenter ait Theganus : Stephanus Iu »in proxima die Dominica ante missarum solemnia coram clero et omni populo consecrauit eum, et unxit ad imperatorem.« Qua quidem in missa preter orationem diei propriam, alteram pro imperatore fuisse additam, nemo negare ausit. Ea uero non ex ceremonialibus petebatur, qui ad misse sacrificium non erant usui, sed ex libro Sacramentorum, uti 258 hodie fieret ex missali. Non erit abs re huc missam afferre ex eodem libro Sacramentorum  conferendam scilicet cum illa, que in libris  ceremoniarum legitur: »Deus regnorum omnium, et Romani maxime protector imperii, da seruis tuis regibus nostris ill. triumphum uirtutis scienter excolere; ut cuius constitutione sunt principes, eius semper munere sint potentes. Per. Secreta. Suscipe, Domine, preces et hostias Ecclesie tue pro salute famuli tui ill. supplicantis, et protectione fidelium populorum antiqua brachii operare miracula, ut, superatis pacis inimicis, secura tibi seruiat Christiana libertas. Per. Post communionem. Deus, qui ad predicandum eterni Regis Euangelium Romanum imperium preparasti, pretende famulis tuis ill. principibus nostris arma celestia, ut pax Ecclesiarum nulla turbetur tempestate bellorum. Per Dominum.« In ceremonialibus nomen imperatoris, loco principis, ubique legitur: at minime id abhorret a ritu coronationis Carolinorum, qui ante missam imperatores appellabantur. Cum uero inter missarum solemnia coronatio fieri cepta est, prime orationis nomen  mutari omnino debuit. Quare autem in Henrici III Germanie regis coronatione, necessario facta inter missarum solemnia, mutatum non fuerit, mox uidebimus.



§u.---Ritus coronationis Germanie regum, postquam electio regis Romanorum constituta est.

XXI. Post diuturnum 38 annorum interregnum, dignitas imperialis iterum Rome claruit anno 962 in Ottone Magno, qui primus inter Germanie reges imperiali diademate redimitus Augustorum eius gentis aciem ducit, quod inter omnes constat. Sed horum coronationis ritus alius, aliudque imperiale insigne reperitur in priscis monumentis. Nam coronatio cepta fieri inter missarum solemnia imperatori nouum decus attulit; et corone, sceptro, gladioque Carolinorum insignibus, pomum aureum pontifices addiderunt. Animaduertit Dufresnius  Stephanum Baluzium delineare  fecisse imaginem Caroli Calui gestantis sinistra globum crucigerum. At quantam quis adhibeat diligentiam, monumenta uetera id comprobantia non inueniet. Ottone primo auspice Germanos imperatores obseruat sepe laudatus Godefridus ex eiusdem sigillis  pomo eiusmodi 259 usos esse: »In regiis, ait, imberbis plerumque, et uultu adhuc dum iuuenili, capite uel nudo, uel clausa saltem corona redimito, in manibus uel baculum regium, uel lanceam et umbonem gestans apparet. Cum e contra in imperialibus barba quodammodo prolixa, corona superne clausa, pomoque et sceptro ornatus representetur, quale quid in Zyllesiano sigillo Heineccius obseruauit.« Quamobrem Glaber Rodulphus ap. Baronium  loquens de Benedicto uIII quem falso eius globi auctorem faciunt: »Licet, inquit, insigne illud imperiale diuersis speciebus prius figuratum fuisset, uen. tamen pape Benedicto sedis apostolice iussum est admodum intellectuali specie. Qui idem insigne  precepit fabricari, quasi aureum pomum, atque circumdari per quadrum pretiosissimis quibusque gemmis, ac desuper auream crucem inseri.«

XXII. Hinc patet aureum pomum, quo Ottonem primum Godefridus insignem uidit, a Benedicto uIII nouam formam accepisse post Ottones, Henrico scilicet II Germanie regi, ac primo regi Romanorum tradendum. Sed inter imperialia insignia in solemni coronatione tradi solita, non recensendum ab initio, discimus ab eodem Glabro referente, quemadmodum Benedictus cum Henrico »Romam uenienti obuiam cum maxima uirorum, et sacrorum ordinum multitudine processisset ex more, eique eiusmodi insigne, scilicet imperii, in conspectu totius Romane plebis tradidisset, etc.« Coronatio enim sequenti anno facta est. Quin etiam neque Conrado Salico, qui Henrico successit anno 1027, neque Henrico III huius successore, qui anno 1046 est coronatus a Clemente II, fuitque imperator huius nominis secundus,  inter alia insignia pomum crucigerum esse traditum docet ordo Romanus, quem mox omnium oculis subiiciam. Qui omnium primus alia inter insignia pomum accepisse uidetur, est Fridericus I Aenobarbus ab Adriano Iu coronatus anno 1155. uidetur, inquam; nam acta apud Baronium  illud inter cetera non recensent: »Rex ad pontificem coronandus accessit, et presentatis imperialibus signis, gladium, sceptrum, atque imperii coronam de manibus eiusdem pape suscepit.« Nihilominus Gotfridus uiterbiensis presb. capellanus et notarius Conradi III regis Germanie, et imperatorum eiusdem Friderici I et Henrici uI  pomum inter alia insignia numerat , sic illud describens:

 260 Aureus iste globus pomum, uel palla uocatur,
Unde figuratum mundum gestare putatur.
Quando coronatur, palla ferenda datur.

Et, quod maius, Friderici I successor Henricus Iu »a bo. me. papa Celestino predecessore nostro, ait Innoc. III, post susceptam ab eo coronam, cum aliquantulum abscessisset, rediens tandem ad se ab ipso de imperio per pallam auream petiit inuestiri« ; tanti tunc temporis habebatur id insigne uniuersum orbem representans! Ea siquidem opinio sensim inualuerat, quod pluribus Rudolphi epistolis testatum uidebimus, ut temporalis imperatoris potestas tam longe lateque extendi putaretur, quam spiritualis Romani pontificis: non quia imperatores regnorum, ditionumque alieni iuris se dominos crederent, sed quia, ut pontifex nullis limitibus circumscripta potestate utitur in orbe uniuerso, patriarchis, metropolitis, episcopisque omnibus sua iura retinentibus,  ita imperator nullo cum regum, principumue quorumlibet iuris detrimento, summus uniuersi orbis princeps imperialis diadematis impositione fieri uidebatur. Que quanquam non esset uera indoles huius dignitatis a Leone III institute, non modo Romanis pontificibus uana insolensque non uidebatur, sed ipsimet solis et lune comparatione utentes, pontificem atque imperatorem uniuersi orbis dominos designabant.

XXIII. Quod autem spectat ad coronationem ceptam fieri inter missarum solemnia, uetera monumenta docent, Henricum filium Conradi Salici, qui II imperator audit, necessario coronatum fuisse contra morem eo usque seruatum, inter missarum solemnia. Nam prius consecrari aut benedici pontificem oportuit, a quo ipse imperialia insignia suscepturus erat. Idcirco ante Gloria in excelsis post Clementis II benedictionem coronatus fuit, anno 1046. Multa tunc noua et singularia euenerunt, que ad nos seros posteros peruenerunt in cerimoniali ea  occasione conscripto. Sedulus antiquarum rerum indagator Onuphrius Panuinius inter ordines Romanos ab se collectos ceremoniale istud inexploratum recensuit  indeque erutum P. Ioannes Baptista Gatticus abbas canon. reg. Later. quidnam esset ignorans, euulgauit anno 1753 . Equidem sensi ceremonialis pretium, ipsemet cod. uatic. inspexi; exempla duo reperi  non pauca editorem peccasse contra fidem codicis deprehendi; que magis necessaria 261 erant emendaui, neglexi cetera. Tanti pretii monumentum utinam alicubi reperiretur autographum! qualecunque nobis seruauit Panuinius cum ceteris a Mabillonio editis, ne ullum eruditorum lateat, prelo iterum committendum ratus sum, et quidem occasione, qua opportunior offerri non poterat. Et uero narrat Hermannus Contractus, cui tanquam synchrono eruditi fidem habent, quemadmodum post concilium Sutrinum, ubi Greg. uI abdicauit,  Henricus cum Agnete uxore sua, et Suidgero Bambergensi episcopo Romam uenit in peruigilio Natiuitatis Domini anno 1046, unde ille sequentem annum orditur. Suidgerum ab iis qui Sutrii conuenerant electum esse, et die ipsa Natiuitatis consecratum, »qui mox, prosequitur, ipsa die Henricum regem et coniugem eius Agnetem imperiali benedictione sublimauit, peractisque missarum solemniis ipse dominus papa, et imperator cum imperatrice, ita ut erat coronatus, ad Lateranense palatium cum ingenti gloria proficiscuntur, cunctis ciuibus Romanis mirantibus, honoremque singulis quibusque pro facultate obiter impendentibus.« Sic pius monachus Augiensis historiam certam angustia temporis incredibilem reddit. Etenim ne cogitatione quidem amplecti quis poterit, pontificem contra traditionem, morem maiorum, consuetudinem consecratum esse feria u in quam Natiuitas Domini eo anno incidit, et, quod superat omnem fidem,  spatio aliquot horarum congregatos clerum, populum, presulesque, qui Sutrii conuenerant, electum, inthronizatum, et consecratum pontificem, parata omnia ad tantam solemnitatem pro triplici coronatione, que neque antea unquam, neque postea facta est, ac demum descriptam ceremoniam illam nouam et singularem, que tunc fuit adhibita. At ceremoniale ipsum melius deteget errorem Hermanni.


ORDO ROMANUS continens ritum seruatum an. 1046 in benedictione Clementis II et coronatione Henrici II et Agnetis.

XXIu. Incipit Ordo Rom. ad benedicendum imp. quando coronam accipit a domno papa in basilica beati Petri apostoli, ad altare sancti Mauritii M. Die dominico summo mane electus imp. cum coniuge sua descendit ad sanctam Mariam Transpadinam, que est iuxta Terebinthum, ibique recipitur honorifice  a prefecto urbis, et comite palatii Lateranensis, et uxor eius a datiuo iudice, et arcario, 262 et deducitur per porticum, clericis urbis omnibus indutis cappis, planetis, dalmaticis, et tunicis cum thuribulis cantantibus: Ecce mitto angelum meum, usque ad suggestum aree superioris, que est in capite graduum ante portas ereas sancte Marie in Turri. Ibi sedens domnus papa in sede sua, circumstantibus episcopis, et cardinal. diaconib., et ceteris omnibus ordinibus Ecclesie. Tunc electus imperator cum coniuge, et omnibus baronibus suis clericis, et laicis osculatur pedes domni pape, et regina in partem cum supradictis ductoribus suis recedente, electus iurat fidelitatem domno pape in hunc modum: In nomine Domini nostri Iesu Christi. Ego rex N. Romanorum, et futurus imperator Romanorum promitto, spondeo, polliceor, atque per hec Euangelia iuro coram Deo, ac beato Petro apostolo, et beati Petri apostoli uicario domno N. pape fidelitatem, tuisque successoribus  canonice intrantibus, meque amodo protectorem, ac defensorem fore huius sancte Romane Ecclesie, et uestre persone, uestrorumque successorum in omnibus utilitatibus, in quantum diuino fulctus fuero adiutorio secundum scire meum ac posse, sine fraude ac malo ingenio. Sic me Deus adiuuet, et hec sancta Dei Euangelia.

XXu. Ibique camerarius domni pape electi pallam accipit sibi habendam; deinde querit ab eo domnus papa ter, si uult habere pacem cum Ecclesia; eoque ter respondente uolo, domnus papa dicit: Et ego do tibi pacem, sicut Christus discipulis suis; osculaturque frontem eius, ac mentum  et ambas genas, postremo os. Tunc surgens domnus papa ter querit ab eo, si uult esse filius Ecclesie. Quo respondente uolo; domnus papa dicit: Et ego te recipio in filium Ecclesie, et mittit eum sub manto, et ille osculatur pectus domni pape, et accipit eum per dexteram manum, et cancellarius  eius sustentat eum cum sinistra. Electus uero ducitur per dexteram ab archidiacono domni pape, et sic intrat per portam Aeream, clericis beati Petri psallentibus, et cantantibus: Benedictus Dominus Deus Isrel, usque ad portam Argentariam. Ibi dimittet eum domnus papa orantem, quem lento subsequitur gradu regina cum suis ductoribus, usque ad supradictam portam Argenteam. Electus uero completa oratione surgit, et episcopus Albanens. dat super eum hanc primam orationem: Deus, in cuius manu sunt corda regum, inclina ad preces humilitatis nostre aures misericordie tue, et principi nostro famulo tuo N. regimen 263 tue appone sapientie, ut haustis de tuo fonte consiliis, et tibi placeat, et super omnia regna precellat. Per.

XXuI. Postea domnus papa ingreditur ecclesiam beati Petri, clericis eiusdem ecclesie cantantibus resp. Petre, amas me. Quo completo domnus papa benedicit, deinde sedet in sede sibi preparata in dextra  parte [a 1Kb] eiusdem rote, et completa oratione Albanensis episcopi, ingreditur electus, et sedet in predicta sede, archipresbytero cardinale, et archidiacono hinc inde eum ductantibus, et iuxta eum sedentibus, ut doceant qualiter debeat domno pape in scrutinio respondere. Domno autem pape facienti scrutinium, respondet in hunc modum, septem episcopis sedentibus ad dexteram suam, secundum ordinem suum, et episcopi Theutonici sedeant ad dexteram electi cardinales, et ceteri ordines Ecclesie sedeant. Domnus papa dicit: Antiqua sanctorum patrum institutio docet, et precipit, ut quisquis eligitur, ut preesse debeat, antea diligentissime examinetur cum omni caritate de fide sancte Trinitatis, et interrogetur de diuersis causis, et moribus, que huic regimini congruunt, ac necessaria sunt retineri secundum apostoli dictum: Manus nemini cito imposueris, et ut etiam is qui ordinandus est, antea erudiatur, qualiter eum in ea prelatione constitutum oporteat conuersari in Ecclesia Dei, et ut excusabiles sint qui ei manus  ordinationis imponunt. Eadem itaque auctoritate, et precepto interrogamus te, dilectissime fili, caritate sincera, si omnem prudentiam tuam, quantum tua capax est natura, diuino seruitio mancipare uolueris? Respondet: Ita toto corde uolo in omnibus obire et consentire. Interrogat: uis mores tuos ab omni malo temperare, et quantum poteris, Domino adiuuante, ad omne bonum commutare? Resp. uolo. Interr. uis sobrietatem cum Dei auxilio custodire? Resp. uolo. Interr. uis super diuinis esse negotiis mancipatus, et a curis turpibus alienus, quantum te humana fragilitas consenserit posse? Resp. uolo. Interr. uis humilitatem et patientiam in teipso custodire, et ad hoc alios inclinare? Resp. uolo. Interr. uis pauperibus, et peregrinis, omnibusque indigentibus esse, propter nomen Domini, affabilis et misericors? Resp. uolo. Et dicat domnus papa: Hec omnia, et cetera bona tribuat tibi Dominus, et custodiat te, atque corroboret in omni bono. Et respondent omnes: Amen. 264 Credis secundum  intelligentiam, etc. Et dicatur ei: Hec fides augeatur [b 1Kb] , etc. Tunc uadit domnus papa ad secretarium, et induit se pontificalibus indumentis usque ad dalmaticam, qua indutus sedet. Interim episcopus Portuens. in medio rote mediane dat hanc or. super electum. Deus inenarrabilis, sicut in unctione regis.

XXuII. Finita oratione uadit electus ad chorum Gregorii cum predicto cardinalium archipresbytero et archidiacono, quibus quasi magistris uti debet in toto officio unctionis, et induunt eum amictu, et alba, et cingulo, et sic deducunt eum ad domnum papam in secretarium, ibique clericum facit eum, et concedit ei tunicam, et dalmaticam, et pluuiale, et mitram, caligas et sandalia, quibus utatur in coronatione sua, et sic indutus stat ante domnum papam. uerum completo scrutinio exit Ostien. episcopus ad portam Argenteam, ubi regina cum iudicibus et suis baronibus prestolatur, et dat ei hanc orationem: Omnipotens eterne  Deus [c 1Kb] , etc. Qua oratione completa unus de cardinalibus presbyteris, cui prior preceperit, de diaconibus similiter unus, cui archidiaconus iusserit, reginam deducant usque ad altare sancti Gregorii; ibique exspectet, donec domnus papa cum sua processione exeat. Completisque omnibus supradictis ministri induant domnum papam planetam et palleum, et imposita mitra procedat, ordinibus de more procedentibus. Post que uadat electus cum supradictis ductoribus suis, quem sequatur uxor eius usque ad arcam beati Petri. Tunc primicerius cantat introitum cum schola, et Chirie eleyson, et silet. Domnus  papa ascendit ad altare, et post confessionem dat pacem diaconibus, et incensat. Post incensum ascendit ad sedem. Electus uero inter hec, et uxor eius proffunduntur ante arcam beati Petri, et archidiaconus facit litaniam; qua finita exuitur solo pluuiali dimisso. Episcopus Ostiensis ungit brachium dextrum de oleo exorcizato, et inter scapulas, et dicit: Domine Deus omnipotens, etc., iustitie libamine, etc., sequitur oratio: Deus Dei Filius, iehsu Christe Domine noster, etc. Post regis unctionem sequatur benedictio regine ante altare: Deus, qui solus, etc. Sacri unctio olei in pectore regine Spiritus sancti gratia humilitatis nostre officio copiosa descendat, etc.

265 XXuIII. Post hec domnus papa descendit a sede, et uadit ad altare sancti Mauricii, sequente electo, et regina; et domno papa stante super limen in introitu altaris, electus stat ante eum in medio rote, ad cuius dexteram stet regina, sex episcopis palatii Lateranensis in rotis, que ibi posite sunt,  circumstantibus; septimo in officio altaris domno pape seruiente. Tunc oblationarii prior, et secundus sumant coronas electi, et regine de altari sancti Petri, et ponant super altare sancti Mauricii. Tum domnus papa det anulum electo, et dicat: Accipe anulum, signaculum uidelicet sancte fidei, soliditatem regni, augmentum potentie, per quem scias triumphali potentia hostes depellere, hereses destruere, subditos coadunare, et catholice fidei perseuerabilitati connectere. Per. Oratio post anulum datum: Deus, cuius est omnis potestas et dignitas, da famulo tuo prosperum sue dignitatis effectum, in qua te remunerante permaneat, semperque teneat, tibique iugiter placere contendat. Per. Hic cingit eum gladio, et dicit: Accipe hunc gladium cum Dei benedictione tibi collatum, in quo per uirtutem Spiritus sancti resistere, et eiicere omnes inimicos tuos ualeas, et cunctos sancte Ecclesie Dei aduersarios, regnumque tibi commissum tutari, ac protegere castra Dei per auxilium inuictissimi  triumphatoris D. N. I. Christi, qui cum Patre in unitate Spiritus sancti uiuit, et regnat in secula seculorum. Amen. Oratio post gladium: Deus, qui prouidentia tua celestia simul et terrena moderaris, propitiare Christianissimo regi nostro, ut omnis hostium suorum fortitudo uirtute gladii spiritalis frangatur, atque illo pugnante penitus conteratur. Per. Hic coronetur. Tunc archidiaconus accipiat coronam de altari sancti Mauricii, et porrigat domno pape, quam cum domnus papa posuerit super caput electi, dicat hanc orationem: Accipe signum glorie [d 1Kb] , etc. Impositio corone super caput regine: quam cum imponit domnus papa super caput eius, imponant manus uII episcopi, et dicat domnus papa alta uoce, et uII episcopi taceant: Accipe coronam regalis excellentie, que licet ab indignis episcoporum, etc., ingredi merearis. Qui cum Deo Patre. Hic det domnus papa sceptrum imperatori, et dicat: Accipe sceptrum regie potestatis insigne, uirgam scilicet rectam regni, uirgam  uirtutis, qua teipsum bene regas, sanctam Ecclesiam, populumque Christianum tibi a Deo commissum regia uirtute ab improbis defendas, prauos corrigas, rectos pacifices, et ut uiam 266 rectam tenere possint, tuo iuuamine dirigas, quatenus de temporali regno ad eternum peruenias, ipso adiuuante, cuius regnum et imperium sine fine permanet in secula seculorum. Amen. Oratio post datum sceptrum: Omnium Domine fons bonorum, cunctorumque Deus institutor profectuum, tribue quesumus famulo tuo N. adeptam bene regere dignitatem, et a te sibi prestitum honorem corroborare dignare; honorifica eum pre cunctis  regibus terre; uberi eum benedictione locupleta, et in solio regni firma stabilitate consolida, uisita eum in sobole, presta ei prolixitatem uite; in diebus suis semper oriatur iustitia, ut cum iucunditate, et letitia eterna glorietur in regno. Per Dominum.

XXIX. Post hec domnus papa cum suis ministris ad altare beati Petri reuertitur. Tunc prefectus urbis, et primicerius iudicum deducant imperatorem; imperatricem uero prefectus naualium, et secundicerius iudicum. Quibus in locis suis iam stantibus, domnus papa incipit: Gloria in excelsis Deo; et schola respondet; deinceps dicit hanc orationem: Deus regnorum omnium, etc.; qua finita archidiaconus cum ceteris prelatis, diaconibus, et primicerio, et subdiaconibus intra crucem et altare incipit has laudes: Exaudi Christe; schola cum notariis in choro respondente: Domino nostro C. a Deo decreto summo pontifici et uniuersali pape uita; et hoc ter. Iterum dicit archidiaconus cum astantibus sibi: Exaudi Christe; et schola cum notariis respondet: Domino  nostro a Deo coronato magno, et pacifico imperatori uita et uictoria. Trib. uicib. Exaudi Christe. Resp. schola cum notariis: Domine nostre eius coniugi excellentissime imperatrici uita. Tribus uicibus. Item Exaudi Christe. Resp. Exercitui Romano et Theutonico uita et uictoria. Tribus uicibus. Item Saluator mundi. Resp. Tu illos adiuua. Item sancta Maria. Resp. Tu. Sancte Michel. Resp. Tu. Sancte Gabriel. Resp. Tu. Sancte Raphel. Resp. Tu. Sancte Petre. Resp. Tu. Sancte Paule. Resp. Tu. Sancte Ioannes. Resp. Tu. Sancte Gregori. Resp. Tu. Sancte Maure. Resp. Tu. Sancte Mercuri. Resp. Tu illos adiuua, ter. Christus uincit, Christus regnat, Christus imperat. Respondent alii similiter: Christus, etc. Spes nostra. Resp. Chr. uictoria nostra. Resp. Chr. Honor noster. Resp. Chr. Gloria nostra. Resp. Chr. Murus noster inexpugnabilis. Resp. Chr. Laus nostra. Resp. Chr. Triumphator noster. Resp. Chr. Ipsi laus, honor, et imperium per immortalia secula seculorum. Amen.

 267 XXX. Hac laude finita, legitur epistola, et cantatur gradale, et alleluia. Post que imperator et imperatrix deponunt coronas. Tunc legitur euangelium, post quod imperator deponit gladium, et ascendit ad sedem domni pape, imperatrice sequente, et offert domno pape panem, simul et cereos, et aurum: singillatim uero imperator uinum, imperatrix aquam, de quibus debet ea die fieri sacrificium. Quibus finitis reuertuntur ad loca sua. Cum autem prefatio incipit, imperator extrahit pluuiale, et induitur manto proprio. Cum dicitur: Pax Domini, ascendit ad communicandum indutus proprio manto, et imperatrix cum eo; et accepta communione redeunt ad loca sua.

XXXI. Finita uero missa accedat ad imp. comes palatii, et discalciet eum sandaliis et caligis, et calciet eum ocreas imperiales, et calcaria sancti Mauritii; et acceptis coronis sequantur domnum papam pergentem ad equitandum, deducti usque ad equos  a supradictis ductoribus. Cum domnus papa uenerit ad equum, imperator teneat stapham, et coronetur, et intret in processione. Imperatrix uero cum ductoribus suis sequatur imperatorem, ceteri barones sequantur. Clerici urbis omnes, sicut soliti sunt, faciant laudes, per loca sua. Iudei similiter in loco suo. Coronetur ciuitas. Campane sonentur omnes. Camerarii imperatoris precedant, et sequantur nummos proiicientes, ut equitantium iter non impediatur. Cumque peruenerint ad ascensorium. Prior cardinalium sancti Laurentii foris Muros incipiat laudes, sicut mos est, et ceteri respondeant. Quibus finitis imperator descendit, et tenet stapham domno pape descendenti, deposita prius corona. Deinde ducitur domnus papa ab imperatore et prefecto urbis usque ad cameram maioris palatii, ubi inde separentur. Imperatrix deducitur a primicerio et secundicerio iudicum usque ad cameram Iulie imperatricis, in qua ipsa comedere debet cum episcopis et ceteris  baronibus suis. Camerarii imperatoris cum camera riis domni pape dent presbyterium omnibus ordinibus sac. palatii pontifice, et imperatore in camera pausantibus.

XXXII. Quo peracto comedat imperator ad dextram domni pape, ceteris in locis suis sedentibus. Finito prandio surgat unus ex diaconibus, quem archidiaconus iusserit, et legat lectionem. Qua perlecta surgant cantores, et cantent quod soliti sunt. Finito cantu surgant omnes cum benedictionibus. Domnus papa redeat ad 268 cameram suam. Imperator ad cameram Iulie. Electus descendens de Monte Gaudii, et ueniens ad ponticellum, iurat hoc sacramentum Romanis: Ego N. futurus imperator iuro me seruaturum Romani bonas consuetudines, et firmo chartas tercii generis, et libelli sine fraude et malo ingenio. Ad portam Collinam similiter iurare debet; in gradibus sancti Petri similiter.

XXXIII. Tante uetustatis, tanteque fidei monumentum,  quod ipsum se prodit, cur Panuinius non nouerit, editorque Gatticus nullatenus olfecerit, non intelligo. Tres enim uno eodemque die coronis redimitos, pontificem C. et imperat. cum imperatrice in tota serie Augustorum non deprehendes, preter Clementem II, Henricum II et Agnetem. Mihi satis est etatem detexisse, non enim uacat sigillatim expendere tot uenerande illius antiquitatis characteres, quos eruditorum oculis subiiciendos duxi. Eos tamen non preteream, qui maxime ad rem faciunt. Ac primo iuramentum Romanis prestitum necessario collocatur in fine, quia Henricus Romam ueniens uacante sede, neque ad ponticellum iurauit, neque solemniter fuit exceptus, ut sui predecessores. At electo pontifice, dieque benedictionis eius cum solemnitate coronationis coniuncto, prestitit ad portam Collinam, que erat in ripa ulteriori fluminis prope castellum Adriani, iuramentum, quod prescribitur ad ponticellum ad radices montis Marii; alterum uero prestandum ad portam Castelli, prestitit  in gradibus sancti Petri. Sequiorum temporum Ordines perperam collocant in fine quod hic necessario ponendum fuit, et portam Castelli pro Collina accipiunt. Huius certum situm describit canonicus Benedictus  fer. II paschatis deducens pontificem a Laterano: »Transiens, inquit, ante sanctum Trifonem iuxta posterulas usque ad pontem Adrianum intrat per pontem, et exit per portam Collinam ante templum et castellum Adriani, proficiscens ante obeliscum Neronis, intrat per porticum iuxta sepulcrum Romuli, ascendit ad uaticanum.« Astipulantur Benedicto chron. Fosse noue, et chronicon Romualdi , in quo recensitis portis Urbis, supremo loco ponitur »Porta Collina ad castellum Adriani.« At cum in uita Leonis Iu ap. Anastasium  legatur idem pontifex aperuisse posterulam, »ubi mirum in modum castellum preeminet, que uocitatur sancti Angeli,« hinc est quod hec posterula ciuitatis Leonine in posterioribus  ordinibus parum scite sumpta est pro porta Urbis, Collina per XI seculum et sequens nuncupata. Eos recte Patritius arguit, tametsi et ipse deceptus nomen duntaxat putat falsum, situm nichil morans: 269 quare nomen Colline ad antiquam remp. reiiciens, documentis certis medii eui imprudens aduersatur. Duplex tamen iuramentum Romanis prestari solitum recte premittit ingressui regis Romanorum in ciuitatem Leoninam. Ita scilicet acta coronationis Henrici u ap. Baron. , que prima secuta est Henrici III, qui et imp. II dicitur, coronationem, nam Henr. Iu non est coronatus a Rom. pont.: »Duo iuramenta ex more fecit: unum iuxta ponticulum, alterum ante Porticus  portam populo fecit. Ante portam a Iudeis, in porta a Grecis canentibus exceptus est. Illuc omnis Romane urbis clerus ex pontificis precepto conuenerat.«

 XXXIu. Postrema hec non parum lucis afferunt antiquo ordini, quem exhibuimus. Et uero Henricus cum Agnete, qui in pontificio palatio Lateranensi hospitabantur, ueniunt per portam Collinam ad ecclesiam sancte Marie in Transpadina, que tum temporis prope castellum Adriani sita erat, non longe a posterula Leonis Iu seu porta castelli: ubi etiam modica cum distantia erant terebintus Neronis, sepulcrum Romuli, seu meta, aliaque in ordinibus memorata loca, quorum mediam fuisse aream cum concha testatur ceremoniis prefectus in coronatione Sigismundi, ap. Rayn. ; »Ubi ad concham aree castri Sancti Angeli peruenere, mutuum sibi dixere uale: ac pontifex in palatium uat. retrocessit, etc.« Namque ista area erat locus ad recipiendum futurum imperatorem, deducendumque ad basilicam designatus, quo similiter post coronationem equitans cum pontifice reuertebatur diademate redimitus. Ceterum Henricus u iuramentum faciens  ex more, innuit eiusmodi iuramentum Romanis fieri consueuisse ante Henric. III Germanie regem, cuius coronatio una Henricum u precedens non uidetur sufficere ad inducendum morem. Quamobrem ab antecessoribus una cum iuramento fidelitatis pontifici aliud etiam Romanis esse prestitum credibile est. Quod nouum hic occurrit, Henricus confirmat chartas tertii generis et libelli; charta autem tertii generis erat scriptura cessionis castri aut loci, cuiusmodi exemplum affert Mabillonius  de castello Tribucco inter abb. Farfensem et Crescentium, quam quidem chartam Henricus I irritam esse iussit. Libelli autem chartas Ducangius precarias et prestarias interpretatur, que duo capita salua esse Romanorum eius temporis maxime intererat. Castra siquidem et predia in emphyteusim accepta ab ecclesiis, facili negotio iisdem ecclesiis uindicari poterant imperiali diplomate, 270 cuiusmodi plura uidimus data esse ab Ottone III post imperiale diadema susceptum. Quam profecto auctoritatem  corone annexam esse pontifices sapienter uoluerunt optimo ecclesiarum publico, ut iras potentiorum ab se auerterent, firmiusque iis presidium compararent. Animaduerti autem uelim non prefecturam urbis , non ulla palatina officia, non alia summi principis iura ad imperatorem per diadema imperiale peruenisse, sed inuiolata apud pontificem permansisse.

XXXu. Hinc est, quod sacramentum fidelitatis a rege Romanorum prestari solitum, antequam per portam eream sancte Marie in Turri ad portam argenteam duceretur, in hoc ordine planissimis uerbis expressum, ante annos tres et triginta exhibitum fuerat Benedicto uIII a sancto Henrico I, ut testatur Ditmarus ap. Baron. , et ap. Leibnitium : »Decursis a Dom. incarn. post millenarii plenitudinem numeri annis tredecim, et in subseq. anni secundo mense ac hebdomada tertia, anno autem regni eius tertiodecimo,  et die Dom. ac uI kal. Mart. Henricus Dei gratia rex inclytus a senatoribus duodecim uallatus, quorum sex rasi barba, alii prolixa, mystice incedebant cum baculis, cum dilecta suimet coniuge Cunegunda, ad ecclesiam sancti Petri, papa exspectante, uenit, et antequam introduceretur, ab eodem interrogatus, si fidelis uellet Romane patronus esse, et defensor Ecclesie, sibi autem suisque successoribus per omnia fidelis, deuota professione respondit.« Quod si cui sacramenti fidelitatis nomen displicet, lubetque priscum promissionis seu professionis recentius adhibere, per me licet, modo certum firmumque habeat, sub diuersitate nominis summam eamdem esse. Ea siquidem in librum ceremonialem relata, Henrico u qui primus post Henr. II diadema suscepit, ad portam argenteam est exhibita, ut acta ap. Baron  testantur: »Ibique ex libro professionem imperatoriam faciens, a pontifice designatus est imperator.« Perinde anno 1155 Fridericus I Aenobarbus, actis  pariter id testantibus, »ad ecclesiam beate Marie in Turri, in qua eum ante altare pontifex exspectabat, profectus est, et manus imponens, consuetam professionem et plenariam securitatem, secundum quod in ordine continetur, publice exhibuit.« Ea uero sic fluebat: »Ego N. rex Romanorum, annuente Domino, futurus imperator promitto, spondeo, et polliceor, atque iuro Deo et beato Petro, me de cetero protectorem et defensorem fore summi pontif. et S. R. Ecclesie in omnibus necessitatibus 271 et utilitatibus suis, custodiendo et conseruando possessiones, et honores, et iura eius, quantum diuino fultus fuero adiutorio, secundum scire et posse meum, recta et pura fide. Sic me Deus, etc.« .

XXXuI. Audisti Henricum u non in area super gradibus ante portam eream sancte Marie in Turri, sed ad portam argenteam contra morem maiorum professionem fecisse; et Fridericum Aenobarbum in  ecclesia sancte Marie in Turri. Tragicam Henrici coronationem lubens pretereo. Ad Friderici autem professionem, quam omnium primus prestitit in predicta Ecclesia, est animaduertendum, quod Durantes , qui florebat Nicolao III pontifice, ac proinde antiqui ordinis rationem habet, nam ab ineunte sec. XIII nulla coronatio facta erat, de imperatore sic loquitur: »Quoniam in die ordinationis sue receptus primo in canonicum a canonicis sancti Petri ministrat domino pape in missa in officio subdiaconatus, parando calicem, et huiusmodi faciendo.« In eamdem sententiam Clemens u de coronatione Henrici uII rite facienda principio sec. XIu, legatos admonet: »Ipsoque pontifice descendente pro perficiendis missarum mysteriis ad altare, imperator more subdiaconi offerat calicem, et ampullam.« Cum autem anno 1046 nil tale factum fuerit ab Henrico II, huiusque successor Henricus rex Germ. Iu coronam non obtinuerit, Henrici u coronatio insolens ritum omnem reiiciat, ac denique Lotharius  II necessitate impellente coronam precipitanter susceperit ab Innocentio II in Lateranensi basilica, hinc est, quod ad Fridericum Aenobarbum anno 1155 coronatum ab Adriano Iu descendere oportet. Hunc profecto cur omnium primum inter canonicos recenseamus nulla suppetit ratio certa, preter ritum in antiquo ordine prescriptum in ecclesia sancte Marie in Turri, qui cum actis Adriani Iu fere concinit: »Relicto ibidem rege, aiunt acta, pontifex ad altare beati Petri conscendit.« Ordo autem antiquus: »Deinde summus pontifex cum omnibus ordinibus suis ad altare procedit, et facta ibi oratione, ad sedem ascendit, rege cum suis, et tribus episcopis, uidelicet Ostiensi, et Portuensi, et Albanensi in ecclesia sancte Marie in Turribus remanente, ubi a canonicis sancti Petri receptus in fratrem, imperialibus induatur insignibus, dato ipsius pallio camerario domini pape.«

XXXuII. Quid uero? Petrus Mallius, qui sub eodem  Aenobarbo florebat, eratque e sancti Petri canonicorum collegio, rem istam non modici honoris perpetuum silet, cum e contrario de basilice consuetudinibus 272 loquens  hec de ritu inunctionis, atque imperialium insignium traditione posteritati commendet: »Iuxta hoc altare  per directum est altare sancti Mauritii m. ad quod scilicet altare de antiqua consuetudine Romanorum imperator a dominis episcopis cardd. benedicitur et ungitur. Ad altare uero maius sancti Petri a domino papa benedicitur et coronatur, et de sacrosancto altari eius per manus Romani pontificis ad defendendam Ecclesiam gladium accipit.« Num consuetudo ista inunctionis ab Henrici u coronatione in maxima illa rerum perturbatione anni 1111 repetenda sit; an potius ab aliquantulum feliciori Friderici I, cuius anno circiter uicesimo Mallius de ea scribebat, incompertum mihi est. Certe inter Henricum II et Fridericum I spatio annorum  decem et centum solus Henricus u in basilica uaticana ab Ostiensi episcopo est inunctus, magisque probabile est ritum adhiberi ceptum anno 1111 antiquam consuetudinem ab scriptore Friderici cetaneo nuncupari, quam in Friderici eiusdem coronatione incipientem. Nihilominus malo in incerto antiquitatem ritus relinquere, quam annis non bene quinquaginta uetustiorem coniecturis ostendere. Perinde est de rege Romanorum inter canonicos recipiendo: prestat siquidem ad seculi XIII principium differre hanc ceremoniam, cum Innocentius III anno 1209 imperiali diademate Ottonem Iu redimiuit, quam aut Friderico I, aut Henrico uI eius successori rem ascribere, que nullo heret documento ueteri. Nam antiqui ordinis a Clemente u laudati, et Durantis testimonia supra allata nullum ex dilatione ista detrimentum accipiunt, rectiusque Innocentio III noua hec institutio tribuitur, quam aut Adriano Iu qui Fridericum Romanis inuitis coronauit inter arma;  aut Celestino III qui fere coactus, et singulari ut fertur ratione Henricum uI una cum uxore ad imperialem dignitatem prouexit. Nam prisco ritui aliquid se addidisse Innocentius ipse testatur, cui nisi canonicatum adiecisset, non uideo quid noui ei referretur acceptum. Et uero insignia imperialia, corona, gladius, sceptrum et pomum iam ipsa in coronatione ad altare maius in missarum solemniis, post epistolam, tradi consueuerant. Professio in ecclesia sancte Marie in Turri a Friderico I fieri ceperat. Inunctio ad altare sancti Mauritii, eiusdem Friderici euo antiqua consuetudo nuncupabatur a Mallio scriptore synchrono. Equitatio demum pontificis cum imperatore coronato usque ad aream Molis Adriane, ubi coronandus exceptus fuerat, uetustate alios etiam ritus anteibat. Iure igitur canonicatus Innocentio III relinquitur, eumque consequens officium subdiaconi ad missam.

273 XXXuIII. At enimuero ipse pontifex basilice eiusdem canonicum se fuisse tantopere gloriabatur,  ut ad Petri sedem euectus, inde sumat precipuam obsequi causam erga illam . Ita enim canonicos affatur: »Attendentes quod inter ceteras ecclesias per uniuersum orbem diffusas basilicam principis apostolorum, utpote sedem nostram, specialius diligere ac honorare tenemur, sicut qui olim in ipsa uobiscum pariter canonici beneficium assecuti, nunc de filio in patrem eius diuina sumus miseratione promoti.« Et in litteris ad ipsum regem Romanorum, apud Baluzium , quibus electionem illius confirmat: »In te, inquit, progenitorum tuorum deuotionem suscitare plenius, et abundantius remunerare uolentes. . . . . tanto ipsos in hoc precedes amplius, quanto te a nobis magis intelliges honoratum. . . . . Serenitatem tuam in eo de consilio fratrum nostrorum honorare uolentes, ultra quod in seculo secularis princeps nequeat honorari.« Que indicia sunt ualde perspicua ordinis ab Innocentio III amplificati, numerisque omnibus  absoluti, quem Clemens u pontificale ordinarium appellat, et cui additiones postea facte a ceremoniarum prefectis, quorum nouissimus fuit Patritius Pientinus episcopus, caliginem potius quam splendorem attulisse dicendi sunt.

XXXIX. Que ut uera sint, antiqui omnes codices Romanorum ordinum, si illum excipias, quem supra obtinuisse aiebam Carolinorum tempore et Germanorum aliquot Henrici II predecessorum, usque ad annum 1046 cum primum coronatio fieri cepta est inter missarum solemnia, codices illi, inquam, orationes omnes indicant duntaxat; nonnullas siquidem mutari oportuit, ut quam dicebat Albanensis episcopus ad portam Argenteam, et quam decantabat pontifex ante epistolam; electus enim imperator ante diadematis susceptionem princeps, ut in codice quem supra edidimus, aut rex uocari debuit, non imperator. Quod testantur diplomata et documenta omnia a Godefrido Godwicensi abbate, Ludouico Muratorio et  eruditis illis accurate examinata. Ab uno cod. uaticano 4737, principio seculi Xu conscripto, in recentiores alios ordines error dimanauit. Quin etiam in antiquos ab scriptoribus parum cautis error idem est inuectus. Sic Raynaldus  ad litteras Innoc. uI quibus est insertus antiquus ordo ab Innoc. III recensitus: »Exstant, inquit, harum precum formule in uetusto pontificio Ceremoniali , ex quo ipsas describere uisum est.« Sic bullarii uatic. editor  ex Raynaldo iisdem in litteris 274 Innocentii uI; sic consarcinator ordinis, qui Iacobo Gaietano tribuitur; sic denique alii ordines apud Gatticum, qui ms. illum uaticanum a Raynaldo adhibitum, publicam in lucem emisit, lectori gratum facturi, errorem istum propalarunt. Fixissent hic gradum, ferenda res esset. Formulas, queis pontifex imperialia insignia tradens utebatur, historia reclamante, adulterare non est ueritus laudati codicis scriptor, indeque Raynaldus et ceteri  in rituales libros intulerunt. Formula tradendi gladii in uetustis ordinibus usque ad Innoc. uI indicatur hoc pacto: »Accipe gladium ad uindictam malefactorum, etc.« In laudato autem codice inserta sunt que uncis claudam: »Accipe gladium  ad uindictam, etc.«

XL. Additamenti interpretationem relinquo integram erudito lectori, qui paulo ante  a Mallio canonico est edoctus, de sacrosancto altari Petri desumptum gladium a pontifice tradi solitum post susceptum imperiale diadema; nouitque ex antiquissimo ordine apud Mabillonium  moris olim esse ut »archidiaconus tolleret orarios de confessione, qui de hesterna die repositi sunt ibi;« nec non pallia archiepiscopalia nostra etiam etate indidem  sumi, quia de spirituali potestate res est. Pari modo relinquo integram inuersionem illam imperialis officii ad missam documentis certis, ualdeque perspicuis inherentis. Recentiores quippe ordines non subdiaconum faciunt imperatorem, sed diaconum. Quo tamen munere unus Carolus u functus est Bononie Blasio de Martinellis ceremoniam dirigente , ut constat ex actis: »Aliquantulum semoto cardinali de euangelio loco eius Cesar subintrauit ad altare, ministrando pape patenam cum hostia, et inde calicem cum uino et aqua porrigendo pontifici, et simul offerente, et ministrante quam pulchre et egregie fungente officio diaconi.« Has equidem deprauationes antiquorum ordinum integras relinquo. Illam uero de equitatione pontificis cum imperatore, quippe aliarum omnium facile principem, preterire non possum. Eius terminum fuisse semper aream castri Sancti Angeli ex dictis liquet. Postreme autem due equitationes  Eugenii Iu cum Sigismundo anno 1433, et Nicolai u cum Friderico III anno 1452, rem ponunt extra omnem aleam. Auctores synchroni ap. Raynaldum  275 de Eugenio cum Sigismundo aiunt: »Ubi ad concham aree castri Sancti Angeli peruenere, mutuum sibi dixere uale, ac pontifex in palatium uaticanum retrocessit: Imperator ad Aelium Pontem progressus, etc.« De Nicolao item u cum Friderico III apud eumdem annalistam  Nauclerus: »Equo conscenso, inquit, usque ad ecclesiam sancte Marie una profecti sunt. Tunc papa in palatium rediit, Cesar in pontem Adriani profectus est.«

XLI. Que cum ita sint, ne cogitatione quidem assequi possumus, cur Pientino episcopo in mentem uenerit ritum Romanis quibuscunque ordinibus, synchronisque auctoribus comprobatum, ac septem et uiginti Augustorum exemplis constabilitum, transformare. Attamen  ad Rubricam  De processione pontificis et Cesaris per Urbem, ita commentatur: »Recta uia per Campum flore et Iudeorum plateam deuenient ad ecclesiam sancte Marie in Cosmedin, et ibi pontifex, si rosam habet, illam eques imperatori equiti dono dat. Et ad dextram conuersus, per Transtiberim cum suis omnibus ad palatium reuertitur. Cesar autem uia, qua sibi melius placeat, rosam manu gestans, ad pontem Adrianum redit.« Rome, quod optandum erat, nulla post Fridericum III coronatio peracta est. Romane autem sic transformate imago Bononie exhibita, compendio licet uiarum et rituum maxime decurtata, functionem usque adeo incommodam ipsi magistro ceremoniarum representauit; ut cibo potuque interrumpendam fassus fuerit, ne uires ad perficiendam deficerent. »Condolui ego apud papam, quod nos Itali non fuissemus ita prouidi, sicut Hispani pro principe suo, cui refectionem preordinauerant; nos autem nichil cogitaueramus pro nostro  pontifice, qui multum defatigatus remanserat, hora iam tarda prope 21 et adhuc equitaturus cum Cesare per ciuitatem processionaliter per duas alias horas.« Sic Blasius de Martinellis apud Raynald. . Quod si post duas horas equitationis cum Cesare, hic ad pontem Adriani reuerti debuit, ibique tercentum fere equites nudo ense ter singulos percutiens, designare: inde uero ad Lateranensem basilicam, illius canonicatum, quem ad finem nescio, assecuturus progredi, pontifexque per Transtiberim ad palatium reuerti, uterque cum pompa; lectoris iudicium esto, quota hora imperator a tot tamque diuersis laboribus quiesceret. Mihi quidem uidetur ritus iste tam diuturnus ad priscum morem reuocandus esse, nam ipse se manifestat scriptum, cum coronatio Romana desueuerat.



276 § uI.---De libris tribus epistolarum Rudolphi.

XLII. Iam uero ad Rudolphi epistolas uenio, quibus necessario premitti oportuit quecunque sunt  dicta de electione regis Romanorum, deque eius coronatione Romana per manus pontificis, quam quia Rudolphus impense sepius petitam nunquam fuit assecutus, imperatoris nomen non est adeptus. Narrat Nauclerus  quemadmodum Gregorius X post mortem Richardi, cui sancta sedes adherebat, Alphonso Sapiente superstite, ac uehementius quam antea coronam appetente, denuntiauit electoribus, se, nisi regem Romanorum quantocius eligerent, apostolica auctoritate eum renuntiaturum. Quamobrem die quarta Octobris anni 1273, septemuirorum consensu Rudolphus electus fuit. Interea Gregorius eodem anno ex Urbeueteri Florentiam se contulerat medio mense Iunio, hinc Placentiam in patriam suam progressus, indeque Mediolanum, die circiter duodecima Octobris Lugdunum profectus est, ubi concilium celebrandum erat sequenti anno. Qua in urbe moratum esse usque ad an. 1275, pridie Id. Maias Raynaldus  regestis uaticanis  demonstrat. Tum uero Belliquadrum petiit collocuturus Castelle regem, quem multi aduersus Rudolphum sequebantur; unde Septembri mense progressus est uiennam, et postmodum Lausanam, ubi cum Rudolpho colloquium habuit mense Octobri. Die duodeuicesima Nouembris in dedicatione basilice sancti Petri promulgauit processus contra inuasores bonorum Ecclesie, Mediolani in basilica sancti Ambrosii. Postmodum Placentiam iterum adiit, et die 18 Decembris Florentiam. Denique Aretium se contulit, ubi, sequenti anno 1276 ineunte, obiit supremum diem 10 Ianuarii. Circa ista tempora uersatur epistolarum liber primus. Epistola ultima libri alterius hosce habet characteres ualde perspicuos diei 26 Augusti an. 1278 in crastino beati Bartholomei . . . mane uero sexte ferie. Liber autem tertius peruenire uideretur ad Martini Iu tempora, nam Rudolphi regis semper Augusti diplomate clauditur, quod est datum Hagenaune Iu nonas Decembris, Indict. II, anno  1283, regni uero nostri anno 10. Cum autem diploma istud precedatur diplomate altero principum imperii anno 1279, nonnulleque epistole ad anteriores annos referende uideantur, tempus certum definiri nequaquam potest. Hactenus de chronologia.

277 XLIII. Cur littere iste non uiderint lucem ante hunc diem, si aliquot demseris ab Austr. Pietatis auctore uulgatas, nonnullasque alias ad Salisburgensem archiepiscopum pertinentes, quas P. Hansizius in lucem edidit, facili negotio assequimur, spectata earumdem sententia de imperii finibus, de coronatione Romana, de primis precibus deque aliis capitibus, que scriptores Germanicos longe a ueritate aberrasse planum faciunt. Ac primum ciuitates Germanie Rudolphi regis Romanorum electioni plaudentes  regis Romm. sedem Germaniam esse testantur: Letetur, et gratuletur totis uisceribus letabunda et laudans inuicta Germania: sic una ex ciuitatibus suo regi obedientiam promittens.  Et ipse Rudolphus X Gregorio significat , quod principes, barones, ciuitates, castra, et alia bona sacri imperii per Alemanniam nostre obediunt unanimiter ditioni. Italie uero regnum, et Tusciam, que olim regalis dicebatur, hodie autem magnus Etrurie ducatus, imperii finibus contineri ex hisce epistolis patet. Notanda pre aliis quam Pisani Cibellini ad Rudolphum dederunt eius opem contra Guelphos implorantes , ita siquidem ii ciues loquuntur: Leges asserunt, usus approbat, antiquitas protestatur, quod Romano principi, ut de ceteris taceam, Tuscorum regio seruiat sub tributo . . . . Ecce prouincia Tuscie, que sui propinquitate ad Romani imperii piam sedem tanquam principale membrum suo deberet capiti familiarius respondere . . . . Luget Pisana ciuitas inimicorum hostili gladio summi pontificis, ac regii culminis uulnerata. Ad que Rudolphus  se legatos misisse Lugdunum ait ad pontificem, ut de suo beneplacito et consensu finalibus desideriis uestris plene satisfieri ualeat super  his que uestra petitio continebat. Dissidii cause inter pontificem et Pisanos uidende apud Raynaldum .

XLIu. Damna etiam patent ex Rudolphi epistolis, que continuata Germanie Augustorum, Sueuice presertim stirpis, inuasio Ecclesie ditionibus intulerat. Duas profecto prouincias Exarchatum et Pentapolim Francorum regum Pippini et Caroli Magni donationibus nitentes quibuscunque aliis donationibus esse antiquiores latet omnino neminem. Perinde omnes norunt Innocentium III, post recuperatas ditiones ceteras, »misisse nuntios et legatos ad recuperandum Exarchatum Rauenne, Brictonorium, et terram Caualcacomitis,« ut est in eius Gestis . Qua occasione »archiep. Rauennas asserebat Exarchatum antiquitus fuisse concessum a Romanis pontificibus ecclesie Rauennati, 278 et priuilegia ostendebat. Brictonorium quoque concessum fuisse de nouo ab Alexandro papa dum uenetiis  moraretur. Supersedit ergo dominus Innoc. prudenter ad tempus magisquam super hoc uellet aliquid experiri.« At postmodum Ottonem Iu ac Fridericum II predecessorum omnium inuasores facile principes, antiqua et certa huiusmodi iura pene oblitterrasse constat. Quamobrem Rudolpho uarietate presertim nominum decepto, usque adeo persuasum erat, utramque prouinciam, Romandiole ac Maritime nomine uocitatas, imperii finibus contineri; ut  eas appellare non dubitet gloriosum imperii pomerium; preterea illarum administrationem comiti Furstembergio committat, pluresque hac de re scribat epistolas, quarum prime titulus fluit: Egregiis et prudentibus uiris marchionibus, comitibus, nobilibus, capitaneis, ciuitatum potestatibus, ancianis, et populis uniuersis per Romaniolam et Maritimam constitutis. Contra equum et rectum id factum esse intelligimus. Nihilominus rei ueritate etiam cognita, et sacramento pollicitus Rudolphus,  se iura omnia uindicaturum sancte sedi, nonnisi post biennium de iniusta huiusmodi possessione decessit.

XLu. Et uero anno 1274 in actione tertia Lugdunensis concilii Otto prepositus sancti Widonis Spirensis cancellarius, ceterique oratores Rudolphi in consistorium admissi, ac mandato exhibito, quo plena iis potestas a rege Romanorum fiebat agendi regio nomine, diplomata omnia Ludouici, Ottonis, Henrici, omniumque Rudolphi predecessorum, necnon Friderici II diploma quo Sicilie regnum declaratur minime obnoxium imperio, confirmarunt die 6 Iun., ut patet ex monumentis ap. Raynaldum . Preterea Rudolphus ipse in colloquio Lausane cum pontifice die 20 Octobris sequentis anni, quo idem tantopere gloriatur  non solum confirmat, ratumque habet quidquid cancellarius et reliqui oratores Lugduni peregerant; sed, quod minime factum ab iis erat, Exarchatum et  Pentapolim expresse nominat, subiiciens: »Has omnes pro posse meo restituam, et quiete dimittam cum omni iurisdictione, districtu, et honore suo.« . Attamen nonnisi post biennium duas illas prouincias dimisisse compertum est. Cum autem paulo post Rudolphi cancellarius eiusdem nominis, absque regio mandato, quin etiam illo inscio, iuramentum fidelitatis a multis ciuitatibus Exarchatus regio nomine excepisset, Rudolphus datis litteris ad Nicolaum III, Iu kal. Iun. an. 1278, irrita omnia fecit, que cancellarius ausus erat, iterumque Exarchatum integrum sancte sedi uindicauit . 279 Rei documenta certa seruantur in tabulario Molis Adriane. Miraberis fortasse rem adeo certam tandiu protelatam esse. At memoria repetas oportet, quot annorum spatio nostris temporibus manifesta inuasio Comacli eodem in Exarchatu scriptis tot uoluminibus pro iusta possessione habita fuerit. De Rudolphi causa plus equo detinentis Exarchatum non dissimile iudicium fieri  oportere satis superque comprobat cancellarii factum nuper allatum. At de his omnibus opportune agam in notis ad epistolas , ac presertim dissertatione 7 de Rudolphi diplomatibus per sacri Rom. imperii electores confirmatis.

XLuI. Ex quibus patet quanta errauerit uia imperii finium amplificator Conringius . et quam imprudenter Gebelius in fusissimis ad eum notis, contra monumentorum fidem, ausus fuerit imperii Romani fines protendere ultra prescriptum ab ipsis Augustis inuasoribus terminum, teste Rudolpho Romanorum rege, qui rem penitus assecutus, et predecessorum inuasiones et deceptionem suam planissime declarauit suis litteris. Maior tamen audacia illorum est, qui negant Rudolphum, quandiu uixit, imperiali diademate per manus Romani pontificis accepto, imperatorem fieri uehementer optasse. Ii scilicet acquiescentes apologo illo, quo Trithemius  et Godefridus  Hectius  eumdem esse usum referunt, ueritati aduersari non uerentur; apologi sententiam arbitratu suo, ni fallor, predicti auctores expressere, nam uerba ista in Rudolphi ore posuerunt: »Multos Alemannorum reges Italia consumpsit. Non ibo Romam. Rex sum, nec minus pro utilitate reipublice me facturum confido, quam si Rome fuissem coronatus.« Rem siquidem eamdem ex Nierembergio refert auctor Pietatis Austr.  hunc in modum: »Suadentibus profectionem respondebat per apologum Aesopi, Leonem belluarum regem desiderasse et impetrasse, ut minor animantium populus egrum se inuiserent; uulpem posteriore loco uenisse, monitamque ingredi abstinuisse, eo quod uestigia ingredientium plurima obseruasset, redeuntium nulla: nempe priora in alimentum egroti cessisse, sibi, nisi imprudenter perire uellet, non arridere periculum. Et Rudolphus pluribus imperatorum contigisse aiebat, ut aut in hoc itinere perirent, aut inglorii  reuerterentur: Se neutrorum exemplo fore prodigum Maiestatis« Summa est eadem, at ueritati propior postrema hec narratio uidetur, quam breuis illa, grauis, ac Rudolpho 280 insueta locutio, maiestatis imperatorie contemptrix, quam Romana tantum coronatione acquiri posse non ignorans, tanquam precipuum imperii negotium et litteris, et legatis, et suis apud sanctam sedem oratoribus commendare nunquam desiit usque ad extremos uite annos, cum septuagenario maior anno 1291 mortem occubuit. Equidem fateor mihi incredibile non uideri, quod magnus ille princeps, ut natura eius ferebat, lepori, ac facetiis quandoque indulgens, suos familiares illo apologo recrearit; id uero ab eodem serio esse factum fidenter nego. Absit enim ut mendacii tantum regem arguere leuiter uelim, fidemque maiorem scriptori cuipiam, licet grauissimo, habeam de Rudolpho aliquid affirmanti, quam Rudolpho ipsi et uerbis et factis id neganti. Sed uanum est ratiocinando rem asserere, quam litterarum Rudolphi  chronologia extra omnem aleam ponit.

XLuII. Et uero statim atque electus fuit rex Romanorum, sequentem epistolam scripsit Gregorio X, quam, nescio cur pretermissam in isto cod., auctor Pietatis Austr.  ex cod. Cesareo nobis exhibet: »Romano iampridem uacante imperio, principes electores, quibus in Romani electione regis ius competit ab antiquo, die locoque prefixis, ab omnique sic conuenientes in unum, post multos et uarios de futuri regis electione tractatus, tandem sub deliberationis prolixe consilio, quam negotii qualitas exigebat, licet poterant in nonnullos alios longe clariorum uirtutum titulis insignitos, longeque maioris meriti claritate conspicuos consensisse, nos tamen ad tam honorabilis oneris, et onerosi honoris fastigium, nullo prorsus ambitu, teste conscientia, aspirantes ad imperii regimen euexerunt, acceptione nostra nichilominus importuna instantia postulata. Nos itaque licet animo trepido reuoluentes, que et  qualis esset huius diuine dispositionis uocatio, utpote nostre multiplicis insufficientie non ignari, formidauimus conscendere tante speculam dignitatis, quodam nimirum attoniti tremore et stupore, in eo tamen, qui alto et ineffabili sue Diuinitatis consilio conditiones et statum terrestrium, prout uult, et uariat, et alternat, quique robur multiplicat, et balbutientibus eloquentiam tribuit, confidentes et spiritum fortitudinis assumentes, ad laudem et gloriam regis regum, ob reuerentiam sancte matris Ecclesie, et catholice fidei fulcimen, tum tam laboriose sollicitudinis exercitio, et tam onerose cure regimini, ne quod superni consilii altitudo decreuerat, scissionis, aut rupture 281 dispendio contingeret infirmari, subiicimus humeros imbecilles, sperantes, quod nobis tam Dei quam sacrosancte matris Ecclesie, nec non apostolice gratie plenitudo, atque paterni uestri fauoris clementia debeat non deesse. Iactatis igitur cogitationibus nostris in eo, cuius imperio uiuimus,  et in uobis anchora spei nostre totaliter collocata, sanctitatis uestre pedibus prouoluimur, supplicando rogantes, quatenus nobis in assumpto negotio de benignitate consueta fauorabiliter aspirantes, auxiliatricibus apud altissimum hostiis adiuuare dignemini. Causam nostram, imo totius reipublice specialem, ut in suo beneplacito dirigens gressus nostros per suorum dignetur nos ducere semitam mandatorum. Ut igitur salubrius, et felicius ea, que sibi sunt placita, et Ecclesie sue sancte sunt grata, iugiter prosequi ualeamus, placeat uestre, quesumus, sanctitati nos imperialis fastigii diademate gratiosius insignire. Nos enim potentis, et uolentis animi armatura precingimur, quecunque nobis uos et alma mater Ecclesia duxeritis imponenda.«

XLuIII. Rudolphi electionem non esse confirmatam a Rom. pontifice, nisi anno sequenti in consistorio Lugdunensi, annales docent. Tum uero Gregorius  electo regi Romanorum  scripsit in hanc sententiam: »Cum inchoata feliciter ad eiusdem culmen imperii tui promotionis auspicia, non prosecutionis procrastinatione differri, sed festina deinceps consummatione compleri utilitas manifesta suadeat, serenitatem tuam hortamur, et sincero tibi affectu et consilio suademus, quatenus sic te prepares, sic disponas; ut cum te ad unctionem, consecrationem, et imperialis diadematis coronationem de nostris recipiendas manibus duxerimus auocandum, ad quod terminum in proximo, prout circumstantie pensande permiserint, intendimus assignare, non improuisus, sed sicut tanti negotii solemnia exigunt, paratus appareas, et ad premissa non morosus, sed promptus et festinus occurras. Expedit autem ut aliquos, qui super eiusdem assignatione termini, qui tue commoditati congruat, et alias plene tuam super hoc per omnia uoluntatem nobis insinuare ualeant, cito ad presentiam nostram mittas. Dat. Lugduni uI Kal. Octob. an. 111.« Pontificie  sollicitudinis precipuam fuisse causam Castelle regis Alphonsi pertinaciam, supra innuimus; quare hac, aliisque causis, utpote non necessariis, pretermissis, rem propositam enarrare 282 pergam. Haud longa temporis intercapedo effectum, rege Romanorum hoc unum uehementer appetente, distulisse uidetur. Nam pontifex sub anni finem archiepiscopo Salisburgensi rem totam enuntians, »Nuper itaque, inquit, ipsius regis Romanorum nuntiis super hoc a sua magnificentia destinatis in nostra et fratrum eorumdem presentia, in publico, et solemni consistorio nomine suo petentibus, sibi ad premissa terminum assignari, nos cum eisdem fratribus collatione habita, et iis, que circa hec attendenda putauimus perpensa deliberatione discussis, ipsi regi Romanorum ad petitas unctionem, consecrationem, et coronationem imperialis diadematis in basilica principis apostolorum in Urbe recipiendas per manus nostras, Domino fauente sermoni, festum omnium  sanctorum primo uenturum, terminum de ipsorum fratrum nostrorum consilio duximus assignandum.« Pontificiam uero sollicitudinem, regiamque alacritatem negotiorum moles nimio plus retardauit. Quamobrem Lausane in Heluetiis collocuti rex et pontifex die 20 Octobris anni 1275 terminum coronationi prefixum, eo quod immineret, ad festum Pentecostes, que anno 1276 in diem 24 Maii incidebat, prorogarunt.

XLIX. Dum autem pararentur omnia ad tantam solemnitatem, principesque ac ciuitates, acceptis a rege Romanorum suscipiendi itineris nuntiis, ad eum prosequendum quo splendidiori possent obsequio presto essent , Gregorius Aretii sanctam mortem occubuit. Nec propterea Rudolphus destitit a proposito, ut ipsemet fatetur in litteris ad cardinales , sede uacante: Nos, inquit, et nostros accinxeramus ad iter, ut iuxta quod uestro mediante consilio fuerat ordinatum, si fata fauissent, suscepissemus de suis manibus sacrosanctis  imperii diadema . . . . adhuc tamen in ipso procedendi proposito parati pariter, et accincti, perseuerantes immobiles, et de matris Ecclesie inuariabilitate sperantes, ipsum iter duntaxat suspendimus, et relaxamus in tempus, donec per uos aut futurum summum pontificem, quorum beneplacitis semper in omnibus promptitudine spiritus obedire disponimus, nos perfectius informari contigerit, quid nunc ulterius deuoto Ecclesie filio sit agendum. Litteras regias, pontifice iam creato, cardinales acceperunt, neque exstat in codice illorum responsum; gratulatoria tamen Rudolphi eiusdem epistola  continuationem propositi nobis exhibet: namque Innocentium u 283 sic affatur: Colligite, quesumus, filium singularem uestris et matris Ecclesie beneplacitis semper in omni spiritus promptitudine pariturum, opus Dei benigne perficientes in nobis ex tradita uobis desuper potestate. Que quidem epistola ineunte Februario mense scripta est; preterea suppetit ex nostro cod. alia epistola  eiusdem regis Romanorum ad eumdem pontificem  qua iuxta terminum Lausane constitutum se Rome adfuturum die Pentecostes pollicetur: In proximo nunc instanti festo resurrectionis Dominice in Mediolano presentes, hinc iuxta Beatitudinis beneplacitum e uestigio ad coronam imperii procedemus. Ex quibus constat epistolam datam esse mense Martio, nam Pascha anni 1276 in diem quintam Aprilis incidebat; atque eapropter Rudolphum a tempore creationis sue usque ad predictum mensem duobus annis ac mensibus fere sex nil habuisse antiquius coronatione Romana. Cur autem ad extremum usque annum Nicolai III seu 1280 de Italico itinere suscipiendo siluerit, causa petenda est ab apostolica sede.

L. Raynaldus  ex ms. cod. uallic. didicit Rudolphum ab eodem Innocentio prohibitum esse Italiam ingredi ante compositas controuersias cum Carolo Sicilie rege. At cardinalium littere ad  eumdem Rudolphum sede uacante anno 1277 rem grauius et luculentius docebunt . Hec scilicet de Innocentio referunt: »Cum expediret omnino, et sue propterea uoluntatis existeret, ut iter ad ueniendum in Italiam non assumeretis, et si assumpseratis, nequaquam assumptum prosequeremini, antequam premissa forent soliditate congrua roborata, uen. fr. Bernardo episcopo tunc electo Albiensi ad uestram propter hoc presentiam destinato, qui causas utiles et necessarias, que non immerito pontificem ipsum Innocentium ad ista mouebant, et uoluntatem suam super illis, quanquam in predictis litteris patenter expressam, manifestius aperiret, quam ex affectu sincero consuluerit, et cum fratribus suis consulta deliberatione prehabita uoluerit adimpleri.« Innocentii exemplum secutos esse Adrianum u et Ioannem XXI iidem testantur. Nicolaum uero tertium predecessorum uestigiis institisse ex pluribus annalium monumentis, et ex iis, que dicam in notis ad epistolas, compertum erit. Unam ex Rudolphi  epistolis  maxime attendendam reor, utpote scriptam post Austriam, Styriam, ceterasque prouincias in suam potestatem redactas, quandoquidem omni prosequens obsequio summum pontificem recens electum, duosque ei 284 mittens legatos, ut de coronatione, aliisque imperii negotiis agant, eum obsecrat, atque obtestatur ut se, imperium ac legatos dirigere non dedignetur, uidelicet super difficultatibus expediendis, que coronationi erant impedimento, siue, ut uerbis illius loquar, super principali negotio; egre enim ferebat ab Italico itinere suscipiendo se arceri, ac proinde ab imperatorie maiestatis assecutione, quam unus Romanus pontifex, imperiale diadema regio capiti imponens, elargiebatur. Nihilominus usque ad extremum eius pontificis annum ferri oportuit uehemens illud desiderium iter instituendi ad Romanam coronationem. Tum uero principes, et Ecclesias iterum se parare ad prosequendum Rudolphum Romam uenientem, testatur episcopi excusatio   qui grauissimis impeditus incommodis demisse orat, ut regia maiestas in his mihi compatiens a uia pro coronatione sua agenda me misericorditer eximat, et mee discat impotentie misereri. uerum que ad fedus ineundum inter Rudolphum et Carolum attinebant, non adeo tempestiue facta, ut Nicolai subsecuta mors differende iterum coronationis causa non fuerit.

LI. Et uero Rudolphus die 28 Martii anno 1280 iuxta concordie leges Prouinciam attribuit Carolo Sicilie regi, ut patet ex diplomate apud Raynaldum , in cuius fine »promittentes, ait, nichilominus predicta omnia et singula, postquam imperiale diadema, dante Domino, susceperimus, renouare ad maiorem et perpetuam firmitatem. Actum et datum uienne u Kal. Apr. Ind. uIII, A. D. 1280, regni uero nostri anno 7.« uicissim Carolus diploma suum de pace cum imperio seruanda dedit »Neapoli A. D. 1280, die 10 Maii, uIII Indict., regnorum nostrorum  Ierusalem an. 4, Sicilie uero 15.« Cum autem Nicolaus Augusto mense decesserit, nonnisi sequenti anno huius successor Martinus Iu pacem istam firmauit; qui et regis Romanorum uicariis in Etruria constitutis Gurcensi episcopo, et Rudolpho cancellario populorum obsequia conciliauit . Sic due ille precipue controuersie super Prouincie et Etrurie principatibus, que Rudolphum ab Italico itinere arcuerant, sexto demum anno sublate sunt. Nec tamen Rudolphus aluisse legitur hoc pontifice spem sub Nicolai extrema conceptam. Num senatoria Urbis dignitas Carolo, contra Nicolai constitutionem, a Martino eodem restituta, an tragici Sicilie euentus anno 1282, qui Romam atque Italiam omnem concussere, seu cause alie impedimento fuerint, quin Rudolphus coronationis negotium prosequeretur, non liquet. Id 285 certum est, Carolo Sicilie rege mortuo sub initium anni 1285, ac trium fere mensium discrimine Martino etiam decedente Iu Kal. Apriles, eodem anno declinante, Rudolphus Honorio  Iu Martini successori splendidam legationem adornauit, pro assignatione termini ad imperiale diadema suscipiendum. Littere date sunt »Lausane X Kal. Decemb. Ind. XIu, A. D. 1285, regni uero nostri anno 13,« earumque autographum seruatur in archiuio Molis Adriane, unde illas accepit Raynaldus . Que quia non parui momenti sunt ad nonnullorum opiniones falsas auertendas, huc integre afferantur necesse erit.

LII. »Sanctissimo in Chr. Patri domino Honorio diuina prouidentia sacros. R. E. summo pontifici Rudolphus Dei gr. Romm. rex semp. Aug. cum filialis obedientie et reuerentie promptitudine deuotissima pedum oscula beatorum. Quia de fide sincera et deuotione purissima honorabilium uirorum magistrorum Leupoldi de Wistdingin, Willelmi de Selloforti, et Petri prepositi et electi ecclesie Maguntine, Capellani nostri dilecti, ac strenui uiri Marguardi de Hyfendal, familiarium nostrorum dilectorum,  quoniam in ipsis laudabilibus et preclaris operibus sumus experti multoties fructuose et quotidie experimur, pre ceteris fiduciam gerimus ampliorem, ipsos quibus secreta cordis nostri aperuimus ad beatitudinis uestre pedes fiducialiter destinamus, dantes eis auctoritatem plenariam et liberam potestatem ac speciale mandatum petendi, impetrandi et acceptandi diem nobis de uestra paterna prouidentia prefigendum pro suscipiendo de uestris sacrosanctis manibus imperiali diademate, et imponenda nobis corona Cesaree dignitatis, et iurandi in animam nostram super obseruatione omnium illorum, que circa premissa, ab eisdem uestra reuerenda paternitas duxerit requirenda, ratum et gratum habituri quidquid predicti acceptauerint, ordinauerint, seu fecerint in premissis. In cuius rei testimonium presens scriptum exinde conscribi, et Maiestatis nostre sigillo fecimus communiri. Datum Lausane,« ut supra. His responsum Honorii exstat apud eumdem Rayn.  post sex solidos  menses, uidelicet II Kal. Iulii anno II, nisi forte posteriori alteri epistole super eadem re Honorius rescribit; ait enim: »Nuper uen. fr. nostro H. Maguntinensi archiep. tunc episcopo Basiliensi propter hoc a tua magnificentia destinato, in nostra et fratrum nostrorum presentia tuo nomine cum instantia postulante ad unctionem, consecrationem, et imperialis 286 diadematis coronationem de nostris recipiendas manibus tibi terminum assignari.« Utcunque sit de una uel duplici legatione, »festum Purificationis primo uenturum de ipsorum fratrum consilio assignamus,« ait pontifex, uel commodiorem aliam diem, si aliquod impedimentum superuenerit. Ita enimuero accidit, ut pontifex presagiebat. Etenim non modo anno 1287 stata die, commodioriue alia non uenit Romam, sed ne anno quidem sequenti. Ne autem imitemur eos, qui rebus inexploratis, ueritati fucum imprudenter faciunt, cur uehementer  optatum iter non susceperit, causas explorare oportet.

LIII. Terminus ab Honorio de fratrum consilio prefixus fuerat festum Purificationis, seu dies secunda Februarii anni 1287. Is uero terminus nimia laborabat angustia, nam octo spatio mensium legati Germaniam repeterent, pararentur omnia pro regio itinere, ac rex ipse hiemali tempore cum nobili comitatu adueniret necesse erat. Duobus inde mensibus Honorius moritur, eiusque obitum sequitur interpontificium decem mensium, uidelicet a die tertia Aprilis, ad 22 Februarii anni 1288, cum Nicolaus Iu ex ordine Minorum primus electus fuit. Quare autem nonnisi anno sequenti maximum id negotium urgere Rudolphus ceperit, grauia in Germania impedimenta fuerunt in causa. Idem pontifex Nicolaus regis Romanorum litteris respondens quemadmodum se res habuerit sui predecessoris, ac suo tempore, breui enarratione complectitur: »Nos autem, inquit, super iis cum fratribus nostris contulimus  diligenter, et tandem consideratis attentius, perpensaque deliberatione discussis que in tanti prosecutione negotii requiruntur, quia prefixus de tuo ad coronam aduentu terminus, superuenientibus impedimentis effectum non habuit, honori regio credimus expedire, ut ad te nostrum nuntium mitteremus, per quem et tue nobis intentionis processus pateret apertius, et nos, certitudine habita pleniori, possemus celsitudini regie melius et competentius respondere. Nam alii tui nuntii contra nostrum eis impensum consilium, dum eramus in minori officio constituti, se ad breuitatem termini nimium arctauerunt.« He littere date sunt die 13 Aprilis, quas integras uidere est apud Raynaldum . Erat tunc Rudolphus septuagenario maior, paucisque ultra biennium mensibus superstes fuit. Quamobrem supremam quoque hanc eius uoluntatem, tanta ex parte pontificis accedente comperendinatione, suo caruisse effectu non est mirandum.  Id potius dignum admiratione est, non neminem nostra etiam etate reperiri, 287 qui scriptoribus seculi XIu et sequentis maiorem fidem habeat, quam monumentis certis, adeoque Rudolphum, qui usque ad extremum spiritum diadema imperii uehementer optauit, coronationis Romane, sin contemptorem, minus curantem, dicere non uereatur.

LIu. Qui autem diadema imperiale contemneret, quo maiestas imperatoria conferebatur cum maximo illo auctoritatis incremento, de quo est dictum in superioribus? Aliud siquidem est preesse imperio, quod ius rex Romanorum, seu futurus imperator, in electione acquirebat, aliud imperiali diademate ornari a summo pontifice, qui supreme sue potestatis in uniuerso terrarum orbe participem in temporalibus efficiebat. Nil melius declarat, quid esset imperium Rudolphi tempore  quam tractatus a Nicolao III habitus cum Rudolpho, quem Raynaldus  ex ms. cod. uat. Iordani refert.

 »Tractabat quoque, ait, idem pontifex cum dicto rege super nouitatibus faciendis in imperio, ut uidelicet totum imperium in quatuor diuideretur partes: in regnum Alemannie, quod dabatur posteris Rudolphi in perpetuum; in regnum uiennense quod dabatur in dotem uxori Caroli Martelli filie dicti Rudolphi; de Italia uero preter regnum Sicilie duo regna fiebant, unum in Lombardia, aliud in Tuscia.« Quam rem paulo aliter Blondus et Platina posteritati mandarunt. Nec multum hinc abludit consilium fr. Humberti de Romanis ord. Pred. ante concilii Lugdunensis II celebrationem, relatum a cl. P. Mansio in notis ad Rayn.  his uerbis: »Ut eo uacante  uicarius constituatur: uel rex Teutonie deinceps per successionem, non per electionem fieret; et quod contentus ille Germania sua, Italiam uni uel duobus regibus ex consensu prelatorum et communitatum eligendis, permitteret: electi  uero in certis casibus possent deponi per apostolicam sedem, uel denique rex in Longobardia constitutus uicariam imperii potestatem exerceret in Tuscia, imperio uacante.« Imperatoria uero maiestas, quam Leo III instituerat, ut subditos sibi populos in officio contineret, supreme sue potestatis, ad temporalia quod attinet, imperatore per coronationem facto participe, auctoritatem longe maiorem regi Romanorum afferebat, quo enim pontificis spiritualis potestas effundebatur, eo temporalis imperatoria effundi credebatur. Hinc duorum luminarium maiorum celebris illa comparatio; hinc duorum hominum in terrarum orbe auctoritas non semel hisce in epistolis occurrens; hinc denique, ut Rudolphi utar uerbis, diuini operis complementum ab 288 uno Christi uicario perficiendum. Regiam quippe omnem potestatem a Deo esse quis ignorat? Hanc uero Rudolphus, aliorum regum instar, adeptus fuerat, imperatoriam autem maiestatem,  cum illo auctoritatis incremento quod regie accedebat, Romani tantum pontificis beneficio per diadematis imperialis impositionem reges Romanorum, seu imperatores electos, fuisse assecutos, uetera omnia monumenta testantur.

Lu. Ea inter principem sibi locum haud dubie uindicant tam multe epistole huius codicis, alieque nonnulle aliunde sumpte, que occurrent in notis. Quandoquidem et imperii, et maiestatis imperatorie uera indoles earum auctoritate fit usque adeo euidens, ut Germanicorum iurisconsultorum excogitatio illa recens imperii Romano-Germanici nullatenus aptari possit imperatori, aut Romano imperio ante auream bullam. Quid de subsecutis temporibus dicendum sit, integrum esto aliis: ad meum quippe institutum non pertinet de imperii Germanici maiestate disserere. Pergam igitur de nonnullis aliis capitibus loqui, que in codice Rudolphino continentur. Ceteras inter epistolas quatuor occurrunt  de primis precibus, de iure illo scilicet  semel nominandi personam aliquam ad cathedrales et collegiatas ecclesias, quod, cum dicatur antiqua et probata consuetudine imperatoribus et regibus competere, nulloque apostolice sedis priuilegio inhereat, non parum negotii canonistis facessit. Quamobrem opere pretium facturus esse mihi uideor, si originem, naturamque harum precum demonstrauero. De origine obscuritas magna, magna ubique apud scriptores allucinatio reperitur. Audax quoque sectariorum mendacium non deest; quale est illud uitriarii  cui adheret Conringius . Contendit nimirum »hoc ius esse eius generis, quale illud, quod ui coronationis imperator fiat Aquisgrani quidem canonicus collegii sancte Marie, et ecclesie maioris Coloniensis; Rome uero collegii diui Petri. Que itidem papis haud debentur, sed potius tenues sunt reliquie antiqui iuris Cesarei, circa collationem episcopatuum, abbatiarum,  aliorumque beneficiorum ecclesiasticorum.« Que uigilantium somnia satis superque ostendunt, harum precum originem prorsus ignotam eis fuisse. Felicitas maior haud occurrit apud canonici iuris peritos. Erunt instar omnium Thomassinus  et Chokier . Uterque enim ex addition. ad abbatem Urspergensem formulam affert ex Rudolphi litteris petitam; tametsi neuter puram putamque exhibet, qualem legimus in litteris. Quid uero utor remotis hisce argumentis? Rudolphus episcopo et abbati 289 primas eas preces offert; renuenti episcopo eas admittere, inconsulto pontifice; »Necessarium esse, inquit, non credimus, quod ad receptionem et prouisionem ipsius N. in tua Ecclesia auctoritas apostolica requiratur;« abbati autem succenset, quod »nostris mandatis et precibus paruipensis« clericum noluisset admittere. Neutri tamen rationem aliam adducit, preter  exemplum aliarum ecclesiarum morem gerentium et antiquam consuetudinem.

LuI. Cum Rudolphus est electus rex Romanorum anno 1273, is erat quartus et septuagesimus ab electione Friderici II, quem biennem esse electum constat anno 1196, patre eius Henrico uI adhuc superstite. Inde autem qui eiusmodi precum originem ducendam esse censeret, erraret tota uia; non enim Germanicam coronam accepit ad easdem preces necessariam. Quam rem Rudolphus ipse testatur: »Dum, inquiens, in nostre sublimationis exordio quelibet Ecclesia in Romano imperio constituta super prouisione unius persone primitias precum nostrarum ex antiqua et approbata consuetudine sancti imperii admittere teneatur;« et dilucidius confirmat Carolus Iu anno 1350 in sua charta apud Marquardum Freherum: »Ex coronationis nostre solemniis ad Romanorum regnum, que in nobis nutu diuino dudum sunt completa, in quolibet monasterio in imperio  constituto unam tantum personam uirtute primariarum precum nostrarum ad beneficium ecclesiasticum facere possimus promoueri;« ac denique Wenceslaus anno 1376 delegans Ruperto comiti palatino Rheni facultatem suam: »Concedimus, inquit, per presentes quod in omnes primarias preces ratione nostre coronationis in Romanorum regem, hodie uidelicet die 6 mensis Iulii Aquisgrani diuina fauente clementia solemniter suscepte, per ciuitatem et diecesim Spirensem et Wormatiensem, etc.« Quamobrem omni procul dubio consuetudo ista, in cuius originem inquirimus, regis Romanorum coronationi Germanice annexa erat. Fridericus autem Germanica corona non est redimitus ante annum 1215, ut tradunt auctores apud Raynald. . Nam Philippus Henrici uI frater ab imperatore in Italiam uocatus, ut puerum electum regem Romanorum in Germaniam ad coronationem adduceret, audita in itinere morte fratris anno 1197, in Germaniam est reuersus, factusque inuasor imperii,  coronam sibi fecit imponi Moguntie. At contra eum electus rex Romanorum Otto Iu, Henrici Leonis Bauarie et Saxonie ducis filius, Aquisgrani est coronatus; tumque cepit magnum id negotium imperii, quod finem habuit anno 1209, cum idem Otto ab Innocentio III imperii coronam 290 obtinuit; ut uidere est apud Baluzium . Querere autem primarum precum originem discordie huius tempore, uel ipsa in coronatione Friderici II, dum Otto Iu tyrannice moderabatur imperium, nec nisi post triennium decedens, Friderico uiam ad imperium aperuit, esset inanem operam ludere.

LuII. Eoque id magis, quod preces iste indolem preseferunt gratiarum, quas uocant exspectatiuas. Quarum licet rudimenta ceperint Adriano Iu quem passim auctorem earumdem faciunt , non tamen usus ita inualuit; ut Adriani successor Alexander III anno 1179 in  conc. Lateranensi III beneficia promitti non uetuerit , ut docent uerba ipsa can. 8, ecumenici eius concilii: »Nulla ecclesiastica ministeria, seu etiam beneficia, uel ecclesie, alicui tribuantur, seu promittantur, antequam uacent, ne desiderare quis mortem proximi uideatur, in cuius locum et beneficium se crediderit successurum.« Quo respiciens Innocentius III toties disciplinam istam asseruit, ut uidere est in eius regesto apud Baluzium. Una ex pluribus epistolis pertinens ad annum 1211  erit instar omnium: »Ad audientiam nostram uobis intimantibus est delatum, quod ad multorum instantiam importunam de non uacantibus beneficiis promissiones sepius facere uos contingit. Unde nobis humiliter supplicastis, ut uobis super his dignaremur misericorditer prouidere. uolentes igitur uestre deuotioni super huiusmodi grauamine precauere, ac attendentes, quod id contra statuta  Lateranensis concilii attentatur, promissiones huius modi decernimus irritas, et inanes, auctoritate uobis presentium districtius inhibentes, ne contra prefatum concilium beneficia promittere non uacantia cuiquam de cetero presumatis.« Quapropter incredibile est, eodem hoc pontifice Ottonem Iu et Fridericum II post coronationem Germanicam petiisse ab ecclesiis beneficia primo uacatura, proindeque duos hos Rudolphi predecessores obtulisse primarias preces. Multo minus credi debet Henricum uI corona Germanica coronatum anno 1169, qui et ipse post rudimenta exspectatiuarum cum duobus predictis recensetur, id prestitisse: Rudolphus enim non singulari utitur exemplo, sed diuis, ait, imperatoribus et regibus consuetudine id priuilegium indultum esse.

LuIII. Que cum ita sint, cumque ante Rudolphum nullus omnino inueniatur ea formula usus esse, quam ante hunc diem continuatori Urspergensis abbatis  referebamus acceptam, hodie autem quater repetitam 291 uidemus in his litteris, non continuo consuetudinem, quasi certa constansque esset, admittamus oportet; sed expendi eam decet attente, ut quo loco haberi debeat, assequamur. Primo igitur reputandum, nec Rudolphum, qui etatis annum agebat 55 cum electus fuit rex Romanorum, neque ex aulicis, uiuentibusque hominibus ullum consuetudinem illam, quam uocant, usu receptam uidisse; non quia sexaginta fere anni ab ultima coronatione Aquisgranensi elapsi erant, nam uidimus, neque Friderico II, neque Ottoni Iu, etiamsi consuetudo certa esset, uti eadem licuisse; sed quia unicum exemplum coronationis Henrici uI anno 1169, quod nonnisi falsi arguendo Rudolphum, afferri posset, ab huius coronatione distat annis quinque supra centum. Rudolphus igitur a nemine omnium uisam, sed ab uno aut altero ex consiliariis suis auditam consuetudinem laudat. Deinde animaduertendum, tam abbati, quam episcopo, eas preces rem nouam  uisas esse: abbati uidelicet, quia, ni fallor, concilii ecumenici Lateranensis decretum supra allatum, et Innocentii III littere plures illud asserentes, contra importunitatem beneficia uacatura petentium, non erant ignote; episcopo autem, quia non modo canones et decreta pontificum nota illi erant, sed quia pro iisdem pugnare ex officio debebat, magnumque admisisset piaculum permittens ut ea tantillum uiolarentur sancta sede inconsulta, que una priuilegium istud laicis, utcunque magnis principibus, concedere poterat, aduersus canonum decretorumque pontificiorum statuta, si e re Ecclesie publica futurum nosset. At enimuero tribus Rudolphus utitur argumentis ad rem probandam: antiquam scilicet, atque approbatam esse consuetudinem; nullum eam latere imperii angulum; et ecclesias Germanie alias regiis precibus et mandatis obtemperare. Sed, bona cum uenia, eiusdem generis hec argumenta sunt, cuius erant illa alia, queis Exarchatum et Pentapolim  sibi asserebat, ut supra dixi , et infra uberius explicabo . Consuetudo enim neque antiqua, neque approbata esse potest, quippe que a nullo ex predecessoribus usu recepta deprehenditur, et concilio ecumenico Lateranensi III aduersatur; elegans illud dictum, nullum latere angulum imperii, cum omni historia pugnat, cum nullibi reperiatur huius rei notitia; ac denique apud ecclesias Germanie alias admitti primarias preces, principi potius obsequium, quam discipline peritiam comprobat.

LIX. Utinam ueteris ac noue discipline auctor  integras hasce epistolas uidisset, quemadmodum uidit fragmentum Rudolphine epistole apud Urspergensem abbatem! Ex eius enim sententia 292 non coniecisset »ecclesias omnes cathedrales, abbatiales, collegiales ei seruituti fuisse obnoxias;« nec misceri »precepta precibus.« Is enim non erat piissimus princeps, qui seruitutem  ecclesiis uellet imponere, atque ecclesiasticis rogando precipere. Testem appello Rudolphum ipsum, qui Leodiensi capitulo commendans nouum canonicum , Prudentiam uestram, inquit, rogamus affectu quo possumus ampliori, quatenus super eadem residentia, pro nostra reuerentia, et utilitate propria, congrua ipsum gratia prosequentes, eumdem ad curiam nostram quantocius studeatis remittere uestris, et Ecclesie prenotatis seruitiis inibi fructuosius institurum. De obsequio erga episcopos nichil dico: plures enim epistole occurrunt ad eos date, queis ipsos rebelles ueneratur ut patres. Quamobrem non est ambigendum, quin rex Romanorum recens electus, nimiam consiliariis fidem adhibens iuribus ac decori imperii plus equo studuerit. Bene autem cessit primariis precibus; nam priuilegio apostolico accedente inualuere, hodieque uigent. Primus omnium pontificum Clemens uI primas preces regi Romanorum Carolo Iu concessisse uidetur. Etenim  in charta supra laudata, »Cum itaque, ait, nobis tam de iure, quam de antiqua et approbata consuetudine a diuis Romanorum imperatoribus, et regibus predecessoribus nostris hactenus obseruata competat, etc.« Quem postea Wenceslaus, ceterique sunt imitati, non amplius consuetudine, sed iure atque antiqua consuetudine sibi illas uindicantes. Quidquid igitur sit de antiqua illa, et approbata consuetudine, que uni Rudolpho refertur accepta, postquam apostolica sedes ratam illam habuit, ius imperatorium euasit, quod ne Tridentinum quidem concilium  sustulit, ut sacra congregatio declarauit, Gregorio XIII eius decretum roborante. Thomassinus  hac de causa contendit, primarias preces niti priuilegio apostolico, quia Pius Iu et Gregorius XIII eas predictum in modum ratas habuerunt. Sed longe antiquiori apostolico priuilegio nituntur.

LX. Et uero Carolum Iu consuetudini ius proprio arbitratu addidisse nemo dixerit, cum precipue constet,  hunc principem Clementi uI acceptissimum, eius opera electum esse, pluribusque ab eodem beneficiis affectum. Nihilominus, quia nullum apostolicum priuilegium reperitur, pro certo affirmari non potest, a medio seculo quartodecimo, in hoc rege Romanorum, auctore auree bulle, primarias preces niti cepisse apostolico priuilegio. Quod minime dubium est, Fridericus III integro post 293 seculo, uidelicet anno 1452, cum diadema imperiale suscepit a Nicolao u, pontificio diplomate sibi concedi obtinuit primarias preces, quod successoribus omnibus usque ad nostra tempora est renouatum a sancta sede post eorum electionem ab eadem confirmatam. Exstat idem diploma in archiuo secr. uat. publicatum a card. Corradino, ineunte nostro seculo, ut refert Georgius , et laudatum a Clemente XI , in litteris ad capitulum et canonicos Hildesien. ecclesie: »Quod si, ait, idem Fridoricus,  et qui eum subinde consecuti sunt imperatores ante tempora cla. me. Leopoldi nuper defuncti primarias preces direxerunt, id contigisse constat, quia illi omnes post sui confirmationem a Romano pontifice obtentam, muniri apostolico indulto curarunt. Quo quidem indulto quoniam destitutus erat idem Leopoldus, factum est, ut primarias preces, a quibus ipse non abstinuit, admittere, et executioni demandare episcoporum ac presulum, nec non capitulorum Germanie non exigua, neque contemnenda pars libertatis huiusmodi memor, et acerrima custos detrectauerit.« Quamobrem annis amplius centum uiginti apostolico priuilegio nitebantur ee preces, cum sacra conc. Trid. congregatio sublatas non esse declarauit: unde Thomassinus sancte sedis auctoritatis initium deducit. Ab anno autem predicto 1452 eiusmodi priuilegio personali utentes imperatores, aut reges Romanorum iure offerunt primas preces; si qui uero illud impetrare neglexerunt, nequidquam  uetuste consuetudinis obtentu ecclesiarum Germanie libertatem iis precibus conati sunt infringere, ut Clementis XI litteris edocemur. Namque episcopi et abbatis exemplo, qui Rudolphi preces detrectarunt, neglecta que pretendebatur antiqua consuetudine, episcopi et capitula preces nullo iure oblatas respuunt, ac pro ecclesiasticis iuribus acerrime pugnant.

LXI. Iniquissimo id quidem animo tulerunt ecclesiastici ab ipsa origine: cuius rei testis est Aeneas Syluius, qui postmodum electus pontifex, Pii II nomen assumpsit, nam Bartholomeo Medico  ita rescribit: »Non nos decet contra primarias preces imperatoris attentare, quia illas impetrauimus, et sepe defendimus; et imperatorie maiestatis honorem tueri debemus, quia ab illa promoti et magnificati sumus.« At nichilominus neque concordata Germanica inter Nicolaum u et Fridericum III inita pro libertate collationum statis mensibus, que primariis  precibus contraria uidebantur, priuilegio illi obstiterunt, neque postea exspectatiuarum excidium illi obfuit. Quapropter primarie 294 preces a Rudolpho primum adhibite anno 1274, opinione potius quam consuetudine innitentes, quarum rara admodum uestigia occurrunt spatio annorum 178, ubi certo apostolice sedis priuilegio se sustentare ac tueri ceperunt, omnia euasisse pericula, nostramque ad etatem illesas se peruenisse gloriantur. Magnum tamen discrimen antiquis illis precibus, cum precibus sancte sedis beneficio impetratis intercedit. Quandoquidem ille Germanicam coronationem secute primum regni annum non excedebant; iste uero, que ab apostolico pendent indulto, cum Friderico III concesse fuerint post coronationem imperialem, successoribus concedi consueuerunt post electionis imperialis confirmationem ab apostolica sede factam, que postquam imperatoria coronatio desueuit, plures annos ab electione illa distabat. Sit exemplo Ioseph Augustus, qui rex Romanorum electus anno 1690, ac Leopoldo patri  succedens in imperio anno 1705, dum anno 1711 confirmatio et priuilegium expediebantur, uariolarum morbo decessit. De quo inopinato casu loquens in consistorio Clemens XI  die 17 Aprilis an. 1711, »Omnia, inquit, parata erant, ut quidquid demum hic agendum supererat tam circa apostolicam confirmationem electionis eiusdem Iosephi de fraternitatum uestrarum consilio explendam, quam circa indultum, quod uocant primariarum precum.« Itaque uix anno uicesimo altero post regis Romanorum electionem, aut sexto post Leopoldi patris mortem, apostolico priuilegio usus esset, nisi mors immatura obstitisset. Quid? quod Leopoldus, qui a Ferdinandi III, Augusti genitoris obitu, seu ab anno 1658  imperio prefuit, sancte sedis indultum nunquam obtinuit? Attamen preciste, ut nouo inducto uocabulo appellantur ii, qui primis precibus beneficia se obtinuisse contendunt, tempore etiam  apostolici indulti cessantis, ad dignitatum, aliorumue beneficiorum uacationem comparuere, quasi primis precibus ad eadem ius acquisiuissent. uidesis Clem. XI . Quin etiam pontifice eodem teste , imperio uacante, eiusdem uicarii preces offerre non dubitarunt.

LXII. Id uero, utpote nec ueteri consuetudine, nec iure apostolici priuilegii factum, merito ecclesias Germanie, ac summum pontificem qui unus priuilegia siue indulta huiusmodi potest concedere, aduersus huiusmodi abusum compulit reclamare. Magnum sane negotium Clementi inde factum, nec tamen infractum eius animum legimus. Augustano enim episcopo  scripto declarauit, »eum, qui canonicatum 295 hoc medio obtinuit, legitimum eius possessorem nequaquam esse, nec facere fructus suos;« neque alio modo sollicitudine se exemptum iti significat, quam »precista canonicatus detentore  ab indebita eiusdem possessione repulso.« Pari modo ab apostolico nuntio admonitus, »quemdam precistam, ut uocant, magno nunc studio contendere, ut decanatus collegiate ecclesie sancti Mauritii sibi assignetur,« in ciuitate uidelicet Monasteriensi, ab episcopo eius ciuitatis enixe petit, »ut memorati preciste petitio penitus reiiciatur.«  Ex quibus patet, primarias preces, cum niti credebantur consuetudine, tametsi nullo iure porrigerentur, nullum inflexisse uulnus discipline collationis. Etenim reges Romanorum corona Germanica redimiti primo tantum anno regni, et semel unicuique ecclesie cathedrali, collegiate, aut monasteriali offerebant preces suas, quasi iure patronatus, pro canonicatu aut beneficio uacante, aut primum uacaturo. Dum e contrario a precistis altissimum discipline eidem uulnus infligitur. Nam iuxta nouum morem, in quem adeo uehementer inuehebatur Clemens XI, cum primum uacaret canonicatus, dignitas, beneficiumue aliud in quauis ecclesia, eadem prorsus inscia, clam  emergebat precista, non solum electione imperatoris non confirmata per apostolicam sedem; sed etiam uacante imperio, contendebatque canonicatum, dignitatem, beneficiumue iure primariarum precum sibi deberi. Ex hisce autem quatuor Rudolphi epistolis non solum origo earum precum, sed rectus earumdem usus, cum presertim hodie offerantur auctoritate apostolica, est perspicuus. Ac de his hactenus.

LXIII. Restaret nunc ut de aliis capitibus, que in iisdem litteris continentur, aliquid dicerem, precipue de ardore illo ingenti, quo Rudolphus flagrabat, ferendi arma in Syriam, non modo ut Terre sancte reliquias tueretur, sed etiam ut sanctam ciuitatem Ierusalem ac uicina loca Iesu Christi sanguine consecrata, que Christianorum desidia iterum occupata erant a barbaris, ex horum manibus eriperet. Dictu miserum! Acconem, seu Ptolemaidem patriarcha Ierosolymorum, et quidquid pro administratione noui illius regni maiores constituerant, redactum erat.  Undique desolationes, insidie, metus modicos miserrimosque eos populos petere cogebant opportuna auxilia a Rudolpho, quem cause uehementiores alie illuc inuitabant, ac pre aliis Alberti sapientis patris sui cineres Accone iampridem sepulti. Quod ipsemet Gregorio X testatur  cum gratias agit de confirmata sua electione: »Ad quod, inquiens, ardor desiderii in nobis eo uehementius 296 accenditur, quo naturalis genitoris nostri ossa, ob crucifixi gloriam, extra natalem solum peregre inibi quiescentia sollicitius quotidie in nostris cordibus reuoluuntur; et quis prohibere poterit filium ex intimis cordis concupiscere in paterno tumulo exulem pro eo fieri, qui exilio et miserie se tradidit, delitiis affluens paradisi?« Tametsi de ingenti hoc desiderio accidit, quod de alio pariter uehementi suscipiendi imperialis diadematis in Urbe a Romano pontifice; ingruentia enim bella intra fines imperii necessarium auxilium Terre sancte tandiu distulerunt,  ut Rudolpho eodem adhuc superstite Acconis expugnatio, Christianorumque omnium cedes, perquam paucis transfretantibus, debito cum merore sint audite . At de his omnibus opportunius agam in notis. Quod premitti omnino debet, magni huius progenitoris Auguste domus Austriace insignes uirtutes, que ab auctoribus celebrantur, preclara indoles, modestia, studium pacis, clementia, humanitas, liberalitas, longanimitas adeo luculenter in hisce epistolis describuntur, ut aliena testimonia non sint opus.

LXIu. Equidem prestantissimi codicis editionem reipublice litterarie optassem numeris omnibus absolutam exhibere, at exiguis meis uiribus minime datum est graue ac nullatenus ferendum onus subire nullo alicunde accedente leuamento. Etenim preterquam quod littere fere omnes carent persona, loco, et tempore, illarum collector inofficiosus, nulla ordinis ratione habita, in tres libros eas diuisit, quasi  uaria esset materia et tempus certum; cum e contrario utrumque desideretur in codice, adeoque littere unius libri ad alterum referri debeant, ubique rerum similitudine ac confusione temporum occurrente. Wenceslaus Adalbertus Czerwenka auctor annalium et actorum Pietatis Habspurgo-Austriace, quem breuitatis ergo auctorem Piet. Austr. passim appello, de codice Rudolphino loquitur  hunc in modum: »Magnam equidem laudem meritus est reuerendissimus et doctissimus D. Ioannes Seifridus uigilantissimus quondam abbas Zwethallensis ordinis Cisterciensis, quod cura et studio ex antiquis duobus monasteriis sancte Crucis, et monasterii Zwethallensis codd. ms. epistolas 149 partim, et quidem precipue, ab ipso, partim ad ipsum, partim de ipso Rudolpho scriptas collegerit, et in tres libros diuiserit; summam laudis attigisset, si personas, et annum, quo, et ad quas date sunt, expressisset. Has ipsas epistolas clarissimus Petrus  Lambecius ad prelum parabat, et Syntagmati suo rerum Germanicarum inserere uolebat, additis non solum Seifridianis, uerum 297 etiam suis annotationibus cum tabula chronologica, et uariantibus lectionibus ex augustissime bibliothece Cesaree antiquo codice membranaceo inter codices mss. philosophicos et philologicos latinos 262 in quo eedem exstant, quem mihi inspicere hactenus non obtigit. Ipsi uero Lambecio hunc ingenii partum, utpote morte preuento, non licuit eniti, quo lucubrationes suas coronaret.« In eamdem sententiam de eo cod. loquitur . uerum Hansizius  laudat cod. Cesareum iur. ciu. 77, cumque aliquam ex epistolis  tam ab auctore Piet. Austr. , quam ab Hansizio prolatam  accurate contulerim, Cesareo cod. utrumque usum esse deprehendi. Quamobrem uariantes lectiones, quas apposui epistolis nonnullis, absque ulla hesitatione ex cod. Cesareo desumptas  affirmo, apud alterutrum ex laudatis auctoribus occurrerint epistole, quas diligenter contuli. Neque id fortuito a me factum putes, rem enim penitus examinaui, antequam consilium istud caperem.

LXu. Animaduerti primum, tam Lambecium in catalogo librorum ab se edendorum, quam auctorem Pietatis Austriace, epistolarum 149 mentionem facere; deinde uidi ipsum Seifridum in sua Genealogia domus Austriace nonnullas epistolas laudare ex cod. monasterii sancte Crucis ordine alio in eum relatas. Exempli gratia, que prima occurrit in nostro cod. illi est 53; que in Cod. est 20, lib. I, Seifrido est 59; ac demum que in Cod. est 29 libri primi, illi est 130; ac demum in fragmentis harum litterarum uariantes lectiones deprehendi, que plane ostendunt, codicem quo usus est auctor Piet. Austr., diuersum esse ab illo monasterii sancte Crucis. Inde uero has 126 fuisse collectas, et in tres libros diges as ab eodem Seifrido cui non persuadeant priores littere, idcirco  premisse aliis omnibus, quia ad Cisterciensem suum ordinem spectant? Huc accedit priuilegii cuiusdam  suppositio aut interpolatio, in Zweytalensis monasterii fauorem. Quid? quod Lambecius ingenue fatetur, se diligenter conquisitos Seifridianos codices nusquam reperire potuisse ? Auctor Piet. Austr. , Seifrido tribuit laudatum a Lambecio cod 149 epistolar. ac proinde tantum uirum falsi arguit, qui Seifridianos codd. se ullibi reperisse negat. Sed Lambecianus codex, seu Cesareus, quo usus est etiam Hansizius, easdem exhibens omnino similes iis, quas profert idem auctor Piet. Austr., secus docet. Noster uero codex, qui prodit ex monasterio ipso Zweytalensi, omne dubium amouet, quin Seifridianum opus haberi debeat. Commodior 298 certe fuisset Cesareus codex 149 epistolarum; continuata siquidem illarum series minus opere prebuisset ad redigendas in ordinem que uitio collocationis laberant; cumque aut  nullos, aut longe alios epistolarum titulos preseferat, parte illa oneris me alleuasset, que subeunda fuit, ut sententia litterarum patefieret, suaque historie integritas uindicaretur. Nam Seifridus, Auctor seculi decimi septimi ineuntis, sue magis etatis rationem habuit, quam priscorum temporum, ut suo loco animaduertam in notis.

LXuI. Quod quidem potui, singulis epistolis argumenta premisi, ut necessario feci, cum codicis Carolini litteras in lucem edidi. Minor certe necessitas ad idem prestandum me adegit in Rudolphini cod. editione: plures enim epistole, que Lambecio magno usui fuissent pro Syntagmate Germanicarum rerum, mihi rem pontificiam et maiestatem imperatoriam curanti superflue sunt; quas idcirco examinandas iis relinquam quorum pluris refert. At collectoris licentia in apponendis periochis unicuique epistole, cohibenda fuit, atque emendanda supinitas. Enim uero id mihi ferendum esse non duxi, ut Rudolphum, qui regem Romanorum se semper appellat, quippe  imperiali diademate redimitus non fuerat, in adiunctis iis periochis frequenter imperatorem dictitet, falsamque non raro sententiam epistolarum prenuntiet. Que duo non leuia incommoda quia non licuit auertere substituendo titulos, quos eedem epistole preseferunt in ueteri codice uindobonensi, seu Cesareo, breuia earumdem argumenta confeci. Licentia uero collectoris euidens fiet uno ex titulis cod. Cesarei, qui ab Hansizio integre profertur ad epistolam archiepiscopi Salisburgensis, que in nostro cod. est , breuis enim et simplex ita fluit: Epistola archiepiscopi Salzburgensis, et suffraganeorum ad summum pontificem. Audienda nunc perioche collectoris: Archiepiscopus Salisburgensis ac eiusdem suffraganei summo pontifici Romano leti nuntiant, per Rudolphum imperatorem, cuius uirtutes ac laudes mirifice depredicant, liberatam ab Ottocari Bohemi tyrannide Austriam. Ego uero non potui, quin breuitatem sinceritatemque tituli a collectore minus recte  explicatam sequenti argumento interpretarer: Salisburg. archiep. et suffraganei post primam Rudolphi uictoriam de rege Bohemie Ottocaro, Ioanni XXI nouo pontifici de eius electione gratulantes, eiusdem regis tyrannidem et audaciam in se, aliosque omnes episcopos reduces a concilio. Lugdunensi exaggerant, quam uidelicet exercuerat inhibendo decimas pro subsidio Terre sancte, obtemperationem 299 sancte sedis mandatis, et obsequium regi Romanorum apostolica auctoritate confirmato, nec non illicita extorquendo iuramenta, subuertendo ecclesias incendiis et rapinis, atque iungendo federe cum Tartaris tyrannis. Subinde faustissimis Rudolphi progressibus uberrime enarratis pro liberatione Austrie, tantum regem, tamque de rep. et de ecclesiis bene meritum ei commendant grati animi ergo.

LXuII. Ad uariantes lectiones quandoque occurrentes quod attinet, desumptas eas omnes dico ex cod. Cesareo, tametsi epistole apud auctorem Piet. Austr.  typis edite, dicantur ab eodem excerpte ex Mss. cod. Seifridiano. Nam trigesima tertia epistola libri secundi, quam idem auctor profert e suo Ms. tantam habet conuenientiam cum eadem ab Hansizio uulgata ex cod. Cesareo, ut dubitari non possit quin utraque editio ab uno eodemque cod. profecta sit. Preterea ternas litteras ex eodem cod. quem Seifridianum uocat, prime nostri codicis premittit  uidelicet: Rudolphi ad Greg. X, Engelberti Coloniensis archiep. ad eumdem pontificem, et S. R. E. cardinalis ad Rudolphum; et alibi  exhibet priuilegium salis monasterio Zweytalensi concessum ex eodem codice, qui Lambecii testimonio 149 epistolas continebat; epistole autem, quibus uar. lect. subiiciuntur, sunt omnino duodeui ginti, que, ne sit ignotum, cui referantur accepte, hic mihi enuntiande uidentur. Libri igitur primi epistole 1, 2, 3, 12, 42, edite sunt in lucem ab auctore Piet. Aust. Eiusdem autem libri 38 Hansizius  publicauit. Libri secundi epistole 1, 3, 4 et 34 debentur auctori predicto; 8, 9, 10, 11, 12, 15, 22, 24  et 29 Hansizio; ac 33 utrique. Octo demum epistole libri tertii, nempe 13, 19, 24, 25, 26, 27, 30 et 36 omnes auctori Piet. Austr. referuntur accepte. Que autem duo diplomata exstant in fine nostri codicis absque ulla numeratione, in Cesareo desiderantur, ut patet ex eodem auctore, qui  alterum eorum exhibet ex annalibus Bzouii ; at de eo dicendum erit in fine huius uoluminis, quo illud reiicimus. Nec pretereundum uidetur, quod laudatus auctor  binas ait litteras a se repertas in Seifridiano cod. ad Philippum III Francorum regem datas pro monasterio Auree uallis , quas recitat, 20 nostri codicis omissa, utpote in eo, quem Seifridianum reclamante Lambecio appellat, desiderata, quanquam multo plures ibidem reperiantur, 300 quam in uero  Seifridiano codice, qui nunc demum in lucem prodit, qualicunque mea opera. Codex reuera prestantissimus, quippe qui epistolas continet ex ipsis autographis descriptas: quod facile colligitur ex iis signis  non semel obuiis, que consuetum codicum fere omnium uitium, summamque exscribentis fidem palam faciunt, modo earum perioche nullo loco habeantur.

LXuIII. Ex dictis patet Rudolphinas hasce epistolas modico alicuius uerbi discrimine in cod. antiquo membranaceo Auguste bibliothece uindobonensis existere, unde Hansizius eas decerpsit, que ad archiepiscopum Salisburgensem spectant, et auctor Piet. Austr. alias ad suum institutum facientes, nisi forsan aliena opera usus, unde exscripte ille fuerint, ignorauit, nam codicem 149 epistolarum Seifrido tribuendum affirmat, quem Lambecius negat. Illum utique codicem idem Lambecius prelo committere deliberauerat in suo Syntagmate rerum Germanicarum. Id uero quam commode mihi cesserit iura ac priuilegia sancte sedis uindicanti optimis monumentis, hoc  unum ostendit, quod, que duo facile ceteris preferenda, operis huius cardines esse uolui, tanti uiri commendatione, gratissima eruditis omnibus sunt futura. Utinam codex ipse Cesareus ad meas manus  uenisset, quemadmodum Carolinus, quem Syntagmatis Lambeciani principio typis cusum, monumentorum pontificie dominationis primum esse uolui! Ultima enim primis responderent, ipsosque in eruditissimi huius uiri labores successisse gloriarer, ut principis apostolorum, eiusque successorum iura et priuilegia omnia a magno Auguste domus Austriace progenitore confirmata, maiorisque ualiditatis ergo donationes predecessorum refectas ex integro, publicam in lucem ederem; ac tanti regis auctoritate imperatorie maiestatis ueram indolem demonstrarem. At quoniam ex uoto id non accidit, Seifridianum istum codicem, a Cesareo per Lambecium publicando leuissime discrepare ostendi predictarum duodeuiginti epistolarum collatione. Deinde allata prima ex 149 Lambecianis, que in Seifridiano desideratur  nec non duabus sequentibus , que pari modo a Seifridiano exsulant, eamdem indolem ex ore  ipsius Rudolphi, et unius ex S. R. I. electoribus Coloniensis archiepiscopi expressi; atque aliis epistolis, in cod. Seifridiano exstantibus  cum Cesarei cod. litteris diligenter collatis, confirmaui. Cetera, que ad iura et priuilegia spectant, cum autographa eorum exstent in archiuo Molis Adriane, alia testificatione non egere uidentur. Nihilominus 301 fateor prorsus incredibile mihi esse, unam tantum epistolam  reperiri eorum uindicem; nullusque dubito, quin plures ex illis tribus et uiginti a Seifridiano cod. exsulantibus, ad tanti momenti negotium spectent. Futurum autem confido, ut augustissime bibliothece uindobonensis prefectus, predecessorum suorum uestigiis insistens, precipuam regis Romanorum Rudolphi gloriam diutius latere non patiatur. Interim has epistolas qualicunque meo labore curatas prodire in lucem iussi. E re enim publica esse existimo tam multas eruditorum opiniones falsas huiusmodi monumentorum auctoritate amandare. Diplomati principum S. R. I.  electorum, quod in fine epistolarum legitur, Rudolphinum premitti oportere res ipsa docet. Quamobrem de illo agendum mihi erit sequenti dissertatione, qua totum opus absoluam.





303 RUDOLPHI I CAESARIS AUGUSTI EPISTOLARUM LIBRI TRES.



LIBER PRIMUS.



EPISTOLA PRIMA. Rudolphus electus in regem Romanorum ad stabilienda imperii sui auspicia petit a religiosorum congregatione orationum suffragia [a 2Kb] .



ARGUMENTUM.---Rudolphus rex Romanorum electus,  de imperiali diademate assequendo sollicitus, territusque horrido Imperii ob diuturnam uacationem aspectu, cenobitas Cistercienses, sui amoris ac munificentie admonitos, regiique patrocinii spe illectos, precatur ut sibi orationibus diuinam opem implorent.

Assumpti diuinitus ad Romani imperii dirigenda  molimina, dum in eminentis specule celsitudine, cui nos manus Domini uirtuose prefecit, ad deorsum subiacentis abyssi faciem oculos retorquemus, dum incultum hactenus agrum eiusdem imperii circumquaque prospicimus, tempestatum insurgentium densitate quotidie syluescentem [a 1Kb] , quodam nimirum timore pariter et tremore [ [b 1Kb] horrore] demittimur 304 ex premissis incerta formidine merito trepidantes. uerum reiectis interdum ad primitiue nostre sublimationis auspicia nostre considerationis obtutibus, attendentes quod manus Altissimi de tam humilis locis tugurio ad tam celsa, tam [celsata et] fastigiosa palatia nos prouexit [c 1Kb] in eo cuius admiranda potentia dat per gratiam esse stabilia que sunt fragilia per naturam, nostre fiducie spem locamus, presumentes fiducialiter, quod opus, quod omnipotentie sue dignoscitur ineffabili dispensatione contextum, felici presagio consummabit [d 1Kb] . Porro cum ad hoc iustorum preces assiduas nobis summopere  necessarias estimemus, deuotionem uestram attentius exhortamur, quatenus debita gratitudine diligentius aduertentes, quod in uestris agendis regia uobis celsitudo libenter aspirat, piarum orationum uestrarum suffragiis nos diuine clementie commendetis.





305 EPISTOLA II. Fr. Ioannes sancti Cisterciensis ordinis abbas generalis respondet ad superiores Rudolphi litteras ordinem suum ipsi commendans.



ARGUMENTUM.---Frater Ioannes abbas Cistercii reponit regiis litteris, lectas easdem esse in capitulo generali, auditumque ab omnibus letanti animo, spem uetusti amoris et patrocinii confirmari. Missarum sacrificia, statasque preces pro cuncta domo regia indictas esse ordini Cisterciensium uniuerso, cuius priuilegia et indulta regio patrocinio commendat.

Serenissimo Rudolpho Romanorum regi electo frater Ioannes in illo feliciter agere, qui regibus dat salutem. Sublimitatis regie uestre litteras susceptas cum reuerentia debita legi feci coram fatribus de diuersis mundi partibus congregatis [e 3Kb] : et quia cedem  quasi duplici fungentes officio nostrorum fratrum uestre excellentie deuotorum exhiberi uobis deuotarum orationum suffragia postulabant [f 2Kb] , et uos eorumdem singularem dominum, dilectorem 306 precipuum, et prouisorem munificum testabantur,  non solum audite fuerunt libentius et gratius intellecte, uerum etiam ipsarum petitio efficaciter et hilariter meruit exaudiri. Nouerit igitur uestra serenitas, quod pro uestre conseruatione salutis pariter et [in] augmento, pro illustrissima domina Anna [a 1Kb] uestre magnificentie participe et consorte, nec non pro preclarissima uestra prole [b 3Kb] uniuersis et singulis fratribus totius ordinis nostri misse, et aliarum orationum suffragia sunt imposita et iniuncta, ab eisdem eo libentius 307 et celerius diuine clementie offerenda, quo uos patrem recognoscunt beneuolum, et ipsorum feruidum zelatorem, quos licet ex abundanti uestre excellentie propius recommendo, pro indultis eisdem gratiis et fauoribus [c 1Kb] , ad gratiarum uobis multiplices actiones assurgens, paratus nichilominus ea promptiori animo iuxta modum facultatis proprie effectu prosequente complere, que accepta nouero uestre beneplacito uoluntatis.



EPISTOLA III. Rudolphus itidem petit a sanctimonialibus uirginibus pro se et consorte sua orationum suffragia.



ARGUMENTUM.---Binis sequentibus litteris eadem de causa et ad eumdem finem scriptis ad moniales diuersi ordinis, Rudolphus petit earum feruentes orationes, quas efficaces futuras putat, utpote que a sanctimonialibus sanctissime uirgini acceptissimis ad eius Filium Iesum Christum dirigentur.

Ad speculam dignitatis regie ordinatione diuina  prouecti, dum importabilia onera nostris humeris incumbentia diligenter attendimus, dum in trutina continue meditationis appendimus propriarum imbecillitatem et insufficientiam uirium, et suscepti laboris inspicimus grauitatem, quodam [quod iam] nimirum timore et tremore stupere compellimur, et gradus preeminentiam, et perspectam deorsum abyssi faciem formidantes, ne loci forsitan terribilis altitudo plerumque nos terreat, ex fiducia tamen diuine clementie releuamur sperantes, quod huius spatiosi et procellosi maris illesi transire possimus angustias, si salutis et gratie nobis impetretis auxilium, que celesti sponso in conscientie uestre deliciis lectum floridum preparastis. Quid enim uobis a pietate diuina 308 negabitur, que [quanquam] semper illam meremini habere propitiam uirtutum candore et fragrantia operum beatorum [Beatorum?]. Quid apud reginam prefulgidam matrem [d 1Kb] Dei uestra non poterunt obtinere preconia, quarum [quorum] meritis fulget Ecclesia, uiget mundus exemplis, et  proficit religio Christiana? Quid illa clarissima ciuium acies supernorum uestris uotiuis non impetrabit affectibus, que uobis propitia redditur pro laudis diuine preconiis et pro uite meritis innocentis? Ecce igitur qui cum Martha multiplicis perturbationis inquietamur incommodis, opportunum auxiliationis solatium exspectantes ab acquiescentibus cum Maria, uniuersitatem uestram, quam regis eterni gratiam et celestis curie fauorem claris habere argumentis presumimus, uotis supplicibus duximus requirendam, quatenus nobis ac inclyte Anne [e 2Kb] Romanorum regine consorti nostre carissime diuine  omnipotentie gratiam uestris piis interuentionibus acquiratis, ut eius admiranda potentia faciat per gratiam esse fortissima, que sunt fragilia per naturam; debilitatem nostram robore fulciat, et uirtute corroboret; detque nobis ab alto prosequi quod commisit et tradidit, quatenus in glorie sue conualescat augmentum, et Christianus populus [a 1Kb] una nobiscum in pulchritudine pacis et requie opulenta consideat tandem claritatis perpetue radiis illustrandus.



309 EPISTOLA Iu. Eiusdem cum superiore argumenti, et iisdem pene uerbis conscripta.


In precelse dignitatis honore, quo nos pretulit exaltator humilium, quasi onus importabile nostris est humeris alligatum, cuius dum magnitudinem uenerandam ac stupendam attendimus, non immerito formidamus. uerum sicut ex fragilitatis nostre consideratione  mergimur, sic ex fiducia diuine clementie quodammodo releuamur, sperantes quod huius procellosi maris prospere transire possimus insidias, si nobis impetretis salutis auxilium, qui celesti sponso in uestre conscientie deliciis lectum floridum preparastis. Quid enim uobis a Dei pietate denegabitur illam merentibus habere propitiam candore uirtutum? Quid apud reginam prefulgidam matrem Dei angelorum dominam gloriosam uestra conuersatio non obtinebit, quorum meritis splendet Ecclesia, exemplis uiget et proficit religio Christiana? Quid illa beatorum acies uestris uotiuis non impetrabit affectibus, que uobis propitia redditur, et pro laudis diuine preconiis, et uite meritis innocentis? Ecce regis eterni gratiam et celestis curie uos habere fauorem claris argumentis presumitur, et signis perspicuis comprobatur. Digne itaque uestram uniuersitatem per Dei misericordiam obsecramus, quatenus pia meditatione pensantes quantum ex eo possit imminere stuporis, quod qui pulueris et cineris essentiam  gerimus, regentis in secula per temporalem gladium uicarii facti sumus [b 1Kb] , piis orationum uestrarum  presidiis nobis [c 1Kb] gratie diuine suffragia impetretis, humili supplicatione postulantes, ut eius admiranda potentia det per gratiam esse fortissima que sunt fragilia per naturam, debilitatem nostram et robore fulciat, et uirtute perfundat, 310 detque sic nobis prosequi quod impotentie nostre tradidit, et humilitati commisit, quatenus in glorie sue augmentum transeat, et populus Christianus per nos pace et tranquillitate proficiat, et tandem illis ac nobis eterne claritatis radius illucescat.



EPISTOLA u. Rudolpus electus in regem Romanorum scribit ad uniuersos imperii status de pace reformanda, et ut sibi debitam exhibeant obedientiam [d 1Kb] .


ARGUMENTUM.---Diuina ope per religiosos uiros ac sacras uirgines implorata, serio cogitans de restituendis imperii Romani rebus accisis, encyclica hac epistola uniuersos eiusdem imperii principes  tam ecclesiasticos quam laicos, ad prestandum homagium et fidelitatis sacramentum inuitat.

Ad Romani regni gubernacula uocati illius uocatione, qui superborum fastigiorum superbiam elidens, deuotam humilitatem humilium collocat in sublimi, mente disponimus et peruigili meditatione peruoluimus, qualiter in excelso per excelsum et sublimem regem regum maiestatis solio constituti in reformatione pacis iamdudum disperdite reipublice consulamus, oppressorumque hactenus, et subiectis tyrannorum tyrannidi dispendiosis periculis cautius caueamus: sperantes ex hoc, et in talis agone certaminis, qui mentem affligit interius et quietem sensibus exterioribus non concedit, supernum nobis prouenire subsidium et humani fauoris incremento [e 1Kb] proficere nos debere. Hinc est quod cum in suprema dignitatis specula simus ad hoc positi, quod uniuersa sacro Romano imperio, et ad nos per deuota seruitia fidem gerentia membra [f 1Kb] claris obtutibus, et sinceris  affectibus nostram serenitatem 311 deceat contemplari, uniuersos uos, et singulos omni benignitate,  que serenitatem decet regiam [a 1Kb] , complectimur animo gratioso credentes, et absque omnis ambiguitatis scrupulo presumentes, quod affectus noster, quem ex impendenda uobis nostre serenitatis gratia poteritis experiri, per deuotum uestre fidelitatis obsequium opportunam suis uicibus per uos recipere debeat omnimodam recompensam [b 1Kb] .





EPISTOLA uI. Ciuitas quedam gratulatur Rudolpho de electione, gratiasque agit de offensa remissa, eidem se commendans.


ARGUMENTUM.---Basileensis ciuitas Rudolphi armis nuper obsessa, mox accepto electionis nuntio liberata, et litteris beneuolentie et spei beneficiorum plenis prouocata rescribens, ingentem letitiam, gratiarum actionem, obliuionem preteritorum, ac debitum obsequium, atque obedientiam testatur. Postremo illum orat ut iura et bonas consuetudines  sibi confirmet.

Letetur et gratuletur totis uisceribus letabunda et laudans inuicta Germania [c 1Kb] , quam post calamitates uarias et erumnas rex celestis de excelso respiciens celorum habitaculo, dignatus est electionem Romani principis in ueritate diuina potius quam humana misericorditer uisitare. Cuius quidem principis generis ac morum ingenuitas, animi uirtus preclara, et indefessa magnanimitas per famam in remotis mundi partibus habitantium est auribus inculcata [d 1Kb] . Porro quoniam ex abundanti regie maiestatis gratia, 312 nobis immeritis dignati estis dirigere scripta uestra, inter dulcia regalis eloquia clementie continentia manifeste, quod uidelicet quidquid rancoris ad nostram ciuitatem erga uos exstitit, relegato prorsus totius future questionis scrupulo, benignitate regia remisistis. Quapropter serenitatis uestre excellentie assurgimus humiliter inclinantes cum  omni quo ualemus genere gratiarum, omnem penitus offensam, quam nobis uniuersis uniuersaliter et singulis singulariter, antequam ad culmen imperialis  fastigii Dominus uos euocaret, pro qualitate temporum intulistis, remittentes integre et in toto, obliuionis scilicet perpetue rubigine superinducta [e 1Kb] , ad memoriam id peticum reuocantes:

Ledere qui potuit, aliquando prodesse ualebit.
Unde dominationis uestre magnificentie totis uiribus, et affectibus supplicamus, quatenus munificentie uestre benignitate largiflua in conseruandis nostre ciuitatis iuribus, et bona consuetudine, que est apta legum interpres, sicut transmisse nobis nuper a uestra serenitate littere pollicentur, nos uelitis prosequi [f 2Kb] , ut speramus, fauore gratie specialis, cum et nos parati simus, et esse inuiolabiliter intendamus, ad uestre maiestatis imperia et mandata, prout iustum fuerit et consonum equitati, pro qualitate nostrarum uirium fideliter exsequenda.





313 EPISTOLA uII. Alia item ciuitas Rudolpho gratulatur de electione eiusdem in regem Romanorum, eidem se submisse commendans.



ARGUMENTUM.---Cum Rudolphus, Germanici regni corona Aquisgrani suscepta, per prouincias imperio Rom. subditas nuntios misisset, homagium excepturos a ciuitatibus totius Germanie, ex iis una, eo dilato, legationem ad Rudolphum adornat, que munere illo magnificentius fungatur. In eximias laudes coronati regis effunditur; omnipotenti Deo gratias agit, quod se ab inuasorum tyrannide liberauerit, suamque subiectionem ecclesiastico principi per pacta conuenta firmatam, moderandam suppliciter petit.

Benedictio, claritas, sapientia et gratiarum actio, honor, uirtus, et fortitudo sedenti in throno, uiuenti in secula seculorum. Qui uergente mundi uespere in diebus nostris Romani monarchiam imperii iam ueluti pedibus fictilibus titubantem, aureo capite decorauit,  rege honore et gloria coronato [g 1Kb] . Quem rex regum diues in omnes, qui eum unxit pre omnibus  consortibus, argentei pectoris prudentia Salomonis, atque diuitiis, ferro uictorioso militie gladio, ac ere omnium uirtutum preconio in omnem terram, et in fines orbis terre in sibi predestinato imperio stabilem faciat, et per secula gloriosum. Huic imperiali uestre excellentissime maiestati, noster singularis et totius orbis uniuersalis domine [a 1Kb] , cum fiducia ad thronum gratie accedentes, ciuitatem, omnem substantiam, et personas nostras confidenter offerimus, certi quod gratiam inueniemus in auxilio opportuno, qui dudum ab alienis possessi dominis, quibus uagum ius est, in misera fuimus seruitute. Firmetur quapropter clementia thronus regis, et dum ab alienis ad proprium de multis ad dominum unum conuertimur, cum modo nostra temporalis salus in manu uestra sit, Domine, oculi pietatis uestre nos respiciant, ut regi nostro letissime seruiamus. Sane quod hanc professionem debite seruitutis, atque fidelitatis a nuntiis 314 uestre maiestatis requisiti non fecimus, non aliud fuit dilationis occasio, nisi quod affectauimus  nos personaliter conspectui uestre magnificentie presentare per latores presentium, quos propter suam honestatem ex omnibus nobis elegimus, nostre legationis ministerium in uestra imperiali curia prosequendum. Ad hoc quamplurimum indigemus, ut pro nobis recitata fide solliciti, dum in nobis iurisdictionem imperialem uendicatis, commissionem et pactum illud, quo rex Romanorum N. tunc moderator imperii [b 1Kb] , nos uenerabili domino N. subiecit, sic concorditer cum ipso disponere dignemini, ut ex hoc predictus princeps nullam contra nos habeat actionem, quin imo pro uestri culminis excellentia adiutor noster sit in necessitatibus opportunis.





EPISTOLA uIII. Quidam Rudolpho scribit, et pontificis maximi opera et mirabili sui sublimatione Ecclesie et imperii statum hactenus collapsum reformatum iri


 ARGUMENTUM.---Diuturno interregno post Fridericum  II allegorice descripto, dum tyranni, facinore si, irreligiosi omnia iura diuina et humana peruertebant, Dei miseratione ait constitutum in Petri sede Gregorium X, uirtute et sanctitate conspicuum, quasi solem et Rudolphum lune instar fluctuanti imperio esse tributum: communem omnium spem esse, utroque ex luminari serenitatem pristinam restitutum iri.

Superni consilii sapientia, que secretum utique celi gyrum sola circuit increata, primi parentis in posteros sentiens deriuari discrimina, et ex sui plasmatis exorbitatione, quod naturalem quodammodo normam transgressionis amplectitur, irritata, plerumque humani generis patitur imbecillitatem, nunc peste, nunc clade, nunc inuolui fluctibus bellice tempestatis. Luna quidem diu quasi sublata de celo [c 1Kb] , condensata tenebrarum umbrosa caligine, facta 315 fuit nox grauis, et plena periculis, in qua transierunt sylue bestie cateruatim, leonum catuli rugientes, ut raperent innocentes. In medio autem  Aegypti, spiritu mixto uertiginis, in obliuionem ueritas uenerat, claues Petri quodammodo lapse fuerant in contemptum, libertates Ecclesie contorpuerant furibunda tyrannide conculcate [d 1Kb] . Sed Dei et hominum mediator Altissimus, qui in ira continere misericordiam non consueuit, post multiplices dire persecutionis angustias, quibus orbis attritus emarcuit, quibus Christiane compagis est soluta iunctura, scissure dispendiis agitata, sic afflictorum miserande miserie misertus, iam uisus est fidelium lacrymas dextera gratiose consolationis abstergere, et singultuosorum lamenta lugubria cohibere. Disposuit enim in apostolica sede uirum secundum cor suum, ueluti splendidissimum solare sidus, precellentia uirtutis, sanctitatis operibus, et iustitie radiis prefulgentem [e 1Kb] . In uestra etiam sublimatione mirabili arbitrari quilibet fidus, et equus interpres potest, quod nutu diuino lunaris globi lumine reparato [f 1Kb] , fluctiuagi hactenus imperii status nebula nubilosa detersa [g 2Kb] ,  uniuersali exspectationi fidelium utriusque luminaris [h 2Kb]  iucunda serenitas amodo clarius et irradiantius illucescat, 316 ut restituatur Ierusalem [a 1Kb] sicut fuerat in diebus antiquis, et ponantur ipsius deserta quasi delicie, et solitudinis inuia quasi hortus.





EPISTOLA IX. Princeps quidam scribit pontifici maximo de electione Rudolphi, ipsum eidem commendans.


ARGUMENTUM.---Princeps N. eiusdem interregni calamitates exaggerans, ac Rudolphum diuinitus electum esse regem Romanorum ad pena improbos, bonos autem premio afficiendos intelligens; Gregorium X impense orat, ut eidem regi sit presens, pro instauranda pace, prauitate heretica exterminanda, ac dilatanda orthodoxa fide in Syria.

Humane cognitionis dignitas sue primitiue originis non immemor, quia omnes ab initio liberi nascebantur, nec presidentis eminentiam cognouerunt,  uisa est seruitutis iugum excutere, et dominii precellentiam refutare. uerum impunita delinquentium licentia incentiuum maleuolis tribuens delinquendi, tot malitie semina in areola matris Ecclesie sparserat, quod urtice et aliarum nocentium herbarum uenenositas uise sunt triticum Dominicum suffocare. Prospiciens itaque de Celo iustitia ad premiandum iustorum merita, et reprimendam malitiam peruersorum, animatam prefecit in terris legem de sui profunditate consilii dominum Rudolphum serenissimum Romanorum regem cunctis mortalibus [b 1Kb] , 317 quoad temporalia reuerendum, a quo, ueluti ratio iuris precipit, feuda una cum meis filiis, nec non Orientalium partium principibus recepi solemnitate, qua decuit, manifesta [c 1Kb] . Supplicando piissime paternitati uestre, quatenus dicto domino meo fauoris plenitudine, et affectu benignitatis solite tam paterne tamque pie ad bonum statum Christiani populi dignemini assistere, ut pax deperdita refloreat, prauitas heretica exsultet, et orthodoxe fidei  plantatio contra crucis Christi emulos ad Christi gloriam se dilatet [d 1Kb] .





EPISTOLA X. Ciuitas quedam letatur de promotione Rudolphi, eidem se totam deuouens.



ARGUMENTUM.---Una ex tam multis imperii prouinciarum ciuitatibus a tyrannide inuasoris se emersuram confidens Rudolpho obsequium debitum prestat; imperatoriam dignitatem pro illius eui opinione, et imperatoris officium pro uirili commendat

Non est mirum, si de promotione uestra damus incessanter Domino gloriam et honorem, cum ipse de talento suo nobis contulit margaritam, nec sine ratione cedit hoc nobis ad plenitudinem gaudiorum, cum Dominus nobis misericorditer prouidens nostris desideriis annuendo, excussa rubigine, de argento nobis contulit uas purissimum, nostre captiuitatis fiduciam et nostri exterminii redemptorem. Nam  priusquam montes fierent, aut formaretur 318 terra et orbis, a seculo primitiuo predestinatum fuit, quod deberetis in throno imperialis celsitudinis residere, ante cuius tribunal naturalia et ciuilia iura tremiscunt, libenter audita conscientia reuelatur, imperitia detegitur, iustitia roboratur et iniquitas effugatur. Unde omnes qui Christiano nomine gloriantur, debent, et possunt ad uestre imperatorie maiestatis clementiam recurrere, cum fiducia pleniori [e 1Kb] . Nam uobis Dominus contulit potestatem gladii temporalis, ut serenitati uestre sit proprium orbem terre freno iuris et iustitie constringere, ac etiam equitatis. Fecit namque uos Dominus imperatorem [f 1Kb] in terris, quem proprium recognoscimus Dominum, et cui nostra subiacet ciuitas [g 1Kb] , ut uos sitis contra hostes fidei clypeus, iuris defensor, amator equitatis, exstirpator malitie, sedator scandali, et refugium impotentium. Nam potestas Ceraris sperantes in iustitia non relinquit, oppressos releuat, releuatos sustentat, uiduas protegit, orphanos protuetur,  imbecilles defensat, refouet debiles, prostratos erigit, et erectos corroborat in uirtute.



EPISTOLA XI. Gratam habet gratulationem sibi factam.



ARGUMENTUM.---N. episcopo gratulatorias litteras per legatum acceptas multa prosequitur laude. Earum sententiam, et legati suo munere prouide fungentis interpretationem se ex memoria nunquam depositurum; ipsique et Ecclesie illi commisse semper fauturum pollicetur.

Placida nobis tue applausiue congratulationis affamina super nostre sublimationis prosperis auspiciis cum cuiusdam uoluntarie gratitudinis, et deuotionis exhibitione gratuita, nostro nuper culmini 319 uenusto suauitatis eloquio presentata, ex sue mellifluose natura dulcedinis nostra precordia delectationis immense fragrantia refecerunt. Infuit equidem themati laudando uerborum tam pulcher lepos in corrice, et sententiarum egregie  uenustati accessit tam amabilis condimenti saporositas in radice, ut si  ulterioris etiam consequentie nullus deinceps unquam fructus erumpat ex flosculis, spei tamen riuus manere non desinit ex premissis. Sane nuntium tuum legationis sue uerba discrete ac prouide proponentem benigne suscepimus, et tenaciori memorie duximus commendanda tam ea, que nuntius ipse proposuit, quam que littere continebant, integritatem fidei tue ac animi puritatem, quam ad regales titulos prouehendos [a 1Kb] te indesinenter habere perpendimus, prosequentes uberius actionibus gratiarum; et nichilominus in tui et Ecclesie tue [b 2Kb] agendis, et in opportunitatibus tuis nos experieris ultraneos et deuotos.



320 EPISTOLA XII. Rudolphus Gregorio X pontifici maximo gratias agit quod cancellarium ablegatum suum benigne audierit, promittens se semper in omnibus Ecclesie Romane obsequentissimum filium futurum.



ARGUMENTUM.---Rudolphus Gregorio X quod in consistorio  Lugdunensi Ottonem legatum suum benigne audierit, uberrimas gratias agit; filialem in omnibus obedientiam promittit; Terre sancte, ubi paterni cineres quiescunt, ualido presidio se subuenturum pollicetur. Cum eo colloqui se uehementer cupere de pace inter Christianos componenda. Suam controuersiam cum Sabaudie comite, interprete utrinque misso, arbitrio pontificis delegatum iri. Principes omnes, barones, et ceteros per Alemanniam sibi morem gerere; ac se mandatis pontificiis omnino pariturum esse significat.

Pater patrum amantissime, a cunctis filiis hominum super omnia qui sub nostre mortalitatis uiuunt habitu reuerende, in uestre assurgentes laudis preconium, non quas tenemur, sed quas possumus actiones referimus uberes gratiarum pro eo quod sincere nostre deuotionis propositum, seu promptitudinem per uirum utique commendabilem N.   in uestre sanctitatis fratrumque uestrorum presentia expositam, et oblatam audistis clementius, et propositis benignius intendistis solite gratia pietatis [c 1Kb] . Propter quod nos in solidati [insolidati] persistentes propositi corde, pura [corde puro], non ficta conscientia, ad honorem Dei et exaltationem Romane Ecclesie semper ultronei uolumus totis conatibus inueniri, omnes ecclesias et personas ecclesiasticas fauoris continuatione confouere, in exhibenda iustitia ipsis fore faciles, et in conferenda gratia, prout honorem decet imperii, liberales, ad uniuersalem orbis pacem omni nisu oriture radicem discordie medullitus euellere, in cauendaque 321 dissensionis materia sedis apostolice placitis et mandatis filialiter obedire [d 1Kb] . Gerentes feruenti spiritu in mentis desiderio, illi Terre sancte uestre bonitatis consilio nobis, seu auxilio suffragante [e 1Kb] , quam unigenitus Dei Filius multiplici beneficio omnibus mundi partibus pretulit, ipsamque consecrando, aspersione  sui sanctissimi sanguinis rubricauit, tam potenter quam patenter [patienter] succurrere, quod [quo] Dei populus per multa tempora ab hostibus crucis Christi afflictus pariter et constrictus ad Christi gloriam  sepulcrum Domini intrepide ualeat uisitare. Ad quod ardor desiderii in nobis eo uehementius accenditur, quo naturalis genitoris nostri ossa, ob crucifixi gloriam, extra natale solum peregre inibi quiescentia, sollicitius quotidie in nostris cordibus reuoluuntur: et quis prohibere poterit filium ex intimis cordis concupiscere in paterno tumulo [a 1Kb] exsulem pro eo fieri, qui exsilio et miserie se tradidit delitiis affluens paradisi? Inter cetera uero desiderantius concupita desiderium est indefessum una uobiscum habere colloquium, et tractatum, qualiter pax iamdiu disperdita inter Christicolas reformetur. Super omnibus tractatibus per uestre melliflue pietatis dulcedinem cum nostro cancellario habitis, offerentes animam, corpus, honores, res et omnia nostra ad uestre beneplacita sanctitatis. Et ut uerbo consonet operis gratitudo, beatitudinis uestre pedes deuotis osculis, cum uobis placuerit, uolumus contingere, ac facie ad faciem persone uestre sanctissime perfrui uisione [b 1Kb] . Ad hec super controuersia, que inter nos  ex parte una, et clarissimum comitem Sabaudie fidelem uestrum ex altera uertitur, amicabiliter, uel iustitia mediante, sine strepitu sopienda, taliter 322 ambo conuenimus, quod nos unum, et ipse comes alterum uiros idoneos ad uestram curiam transmittemus, qui nos concordandi adinuicem habebunt plenariam potestatem. Ipsis uero non ualentibus in unam concordare sententiam, ambo promittimus bona fide uerbo arbitrii uestri stare, certam habentes in Domino fiduciam, quod ex quo post Deum, ad nullum alium quam ad uos et sacrosanctam Romanam Ecclesiam habere uolumus refugium seu respectum, quod omnia nostra negotia tanquam dilectissimi filii semper habeatis paternaliter commendata [c 1Kb] . Et ut prosperorum successuum nostrorum auspicia uos nunc non lateant, uobis presentibus notum fiat, quod principes, barones, ciuitates, castra,  et alia bona sacri imperii per Alemanniam nostre obediunt unanimiter ditioni [d 1Kb] . Supplicamus itaque uestre sanctissime pietati [e 1Kb] , quatenus dictis N. credentes ministerio uiue uocis nobis dignemini patefacere uestre beneplacita uoluntatis [f 1Kb] [g 1Kb] .



323 EPISTOLA XIII. Rudolphus cuidam cardinali gratias agit quod partes suas in curia Romana unice fouerit.


ARGUMENTUM.---N. S. R. E. cardinali, quem nouerat, suis legatis referentibus, in consistorio Lugdunensi firmiter constanterque opinatum esse, ut Alphonso posthabito, sua electio rata haberetur, gratias agit; oratque, ut posito fundamento excelsum culmen perfici curet, imperatoriam uidelicet maiestatem a summo pontifice sibi deferri.

Prouenit nobis ad immense iucunditatis tripudium, quod ubi nulla nostrorum meritorum causa precesserat,  nulla preuenerat uestre familiaritatis notitia, solo, ut firmiter credimus, diuine benignitatis instinctu ad nostros sic assurrexistis amplexus, ut sicut fideli narratione accepimus, fida manu primarium iactaueritis lapidem, gradumque primordialiter posueritis, cui nostre promotionis scala innititur, et ad ardua conscendendi solidiora uisa sunt iam surgere fundamenta [h 1Kb] . Quocirca, pater egregie, laudibus pretermissis, quarum diffuso preconio multipliciter meruit uestra perfectio commendari, ad grates, quas possumus, uobis ex intimis inclinantes, paternitatem uestram suppliciter exoramus, quatenus laudabilia circa nos inchoata principia medio laudabiliori et fine peroptimo ex innata prestantia bonitatis concludere satagatis [i 2Kb] . De nobis enim potestis secure fiducie 324 plenitudinem obtinere, quod ad omnia, que sacrosancte Romane Ecclesie piissime matri nostre  accepta nouerimus, iuxta prudentie uestre consilium specialiter habilitati disponimus, et in uestris beneplacitis feruere continue reuerentia filiali [a 1Kb] .



EPISTOLA XIu. Offert abbati primarias preces pro ecclesiastico beneficio cuidam conferendo.


ARGUMENTUM.---Quatuor sequentibus epistolis antiquam obtendens consuetudinem abbati, capitulo, episcopo offert primarias preces pro beneficio aut canonicatu uacante, seu quamprimum uacaturo. Renuentem abbatem regia auctoritate hortatur. Pari modo episcopum sancta sede inconsulta id fieri posse negantem iteratis precibus, atque amoris et gratie spe proposita aggreditur.

Dum in nostre sublimationis exordio quelibet ecclesia in Romano imperio constituta super prouisione unius persone primitias precum nostrarum ex  antiqua et approbata consuetudine sacri imperii admittere teneatur [b 1Kb] , primarias tibi offerimus preces nostras, deuotionem tuam attentius exorantes, ac regia tibi nichilominus auctoritate mandantes, quatenus latori presentium, ad cuius honores augendos et commoda prouehenda non solum, sue probitatis merita, sed etiam accepte paterne, nec non auite strenuitatis obsequia nos efficaciter prouocarunt. Nobis etiam de sufficienti 325 scientia commendato, de ecclesiastico beneficio ad tuam collationem spectante, si quod uacat ad presens, uel quamprimum obtulerit se facultas, cures liberaliter prouidere ob nostram et sacri imperii reuerentiam specialem, ita quod te exinde et tuam ecclesiam condignis teneamur honoribus ampliare.



EPISTOLA Xu. Secundario, sed cum minis [c 1Kb] interpellat abbatem de ecclesiastico beneficio eidem, pro quo antea intercesserat, conferendo.



Licet alias pro N. direxerimus primarias preces nostras, ut ipsi secundum antiquam et approbatam consuetudinem de ecclesiastico beneficio ad uestram collationem spectante studeretis liberaliter prouidere, uos huiusmodi nostris mandatis et precibus paruipensis, non attendentes quod eedem regie preces in se contineant speciem mandatorum, easdem, ut nobis innotuit, admittere noluisti. Quapropter denuo deuotionem uestram exhortandam affectuose duximus, et monendam, regia nichilominus uobis auctoritate mandantes, quatenus facientes de necessitate uirtutem, eidem de dicto beneficio, si quod uacat ad presens, uel quamprimum ad id obtulerit se facultas, curetis liberaliter prouidere. Ius nostrum in hac parte taliter seruaturi, quod iura uestra et monasterii uestri uersa uice recognoscere eo fauorabilius inducamur,  nec oporteat nos super hoc contra uos stimulum querere impellentem.



326 EPISTOLA XuI. Eiusdem cum duabus superioribus argumenti.


Regie maiestatis splendescens serenitas sic aliorum iura et consuetudines protegit et tuetur, quod unicuique suum esse tribuitur et seruatur. Quanto magis ipsa regia magnificentia propria iura tenetur defendere, que aliorum nititur conseruare? Cum igitur antiqua et approbata ius nostris antecessoribus diuis imperatoribus et regibus contulerit consuetudo [d 1Kb] , quod singule persone in singulis cathedralibus et aliis collegiatis ecclesiis ad primarias preces regias recipi debeant in canonicos et in fratres, prebendam, cum se facultas obtulerit, adepturi. Nos eorumdem predecessorum nostrorum uestigiis inherentes, per N. primarias uobis dirigimus preces nostras, rogantes  cum omni instantia et affectu, regia nichilominus auctoritate mandantes, quatenus considerata idoneitate persone, eumdem nostri amore in uestrum collegium canonicatus honore recipere non negetis, prebendam, si qua nunc uacat, uel quamprimum ad id obtulerit se facultas, sibi, cessante occasione qualibet, collaturi. Taliter facientes, ut dum iura regia non minuitis, regalem libeat clementiam libertatem uestre ecclesie non minuere, sed augere, nec oporteat super promotione predicti N. iterato uobis dirigere scripta nostra.



EPISTOLA XuII. Commendat episcopo quemdam primariis precibus in canonicum.


Si diligenter inspexeris decus et decorem Romani imperii, quod in omnium principum oculis, uelut in speculo meruit collocari, utpote a quo ipsi principes  principatus insignia contrahunt, largis ab eo largitionum amplificati beneficiis, et honorum 327 prerogatiua dotati; si demum in tue trutina considerationis appenderis, quantum locum discretus uir N. in curia nostra tibi et ecclesie tue tenuerit hactenus, et adhuc tenere poterit in futurum, profecto non ambiges, nec uacillabis ut dubius, quin ad promotionem ipsius ex pluribus rationibus tenearis. Nullum etenim angulum latet imperii, quin ex antiqua et approbata imperii consuetudine, nobis nostrisque predecessoribus diuis Romanorum imperatoribus et regibus a quibuslibet prelatis ecclesiasticis unius persone prouisio debeatur. Propter quod necessarium esse non credimus, quod ad receptionem et prouisionem ipsius N. in tua ecclesia auctoritas apostolica requiratur, eo quod N. ecclesia ab ecclesiis aliis regni nostri, que illis, pro quibus primarias preces nostras obtulimus, congrua promptitudine  prouiderunt et prouident incessanter, in conditionum disparitate non discrepet, nec exemptionis alicuius priuilegio fulciatur. Et hinc est, quod fraternitatem tuam affectu plenario duximus exhortandam [a 2Kb] , quatenus iuri nostro, et imperii consonum prestiturus applausum, predictum N. per litteras regias recipi facias in canonicum et in fratrem, prebendam secundum receptionis sue ordinem obtenturum. Hoc enim non preiudicabit ecclesie, nec receptis officiet, sed conseruabit apud nos, et tibi, et ei fauoris et gratie cumulum, et fecundioris beneuolentie copiam uendicabit. Quid autem super hoc finaliter tue uoluntatis et intentionis exstiterit, per latorem presentium lucide nobis pandere non omittas.



328 EPISTOLA XuIII. Remittit seruitia uacante imperio non prestita.


 ARGUMENTUM.---Prestationes seu tributa imperio debita ratione feudorum, aliaque bona imperii, causa ingruentium bellorum absumpta, toto interregni tempore, fidelibus principibus, seu baronibus P. et H. condonat.

Dignum iudicat nostra serenitas et decernit, quod sicut personarum est distinctio et locorum, sic et meritorum quorumlibet dispar respectus, et dissimilis retributionis qualitas habeatur, tantumque unicuique augeatur gratie et fauoris, quantum sua obsequiosa fidelitas ceteris noscitur prepollere [b 1Kb] . Cum itaque uos P. et H. tam deuotos, tamque fideles sacro Romano imperio sciamus, quod de similibus uobis sit non modica certitudo, nos perinde uobis cupientes impendere munus et munificentiam gratie specialis, omnia seruitia [c 1Kb] , que tempore uacantis imperii usque  ad nostram creationem, cuique imperatori, uel regi debuistis impendere, quidquid etiam de bonis imperii medio tempore occasione bellorum uos opprimentium recepistis, hec omnia de benignitate regia uobis misericorditer ac liberaliter indulgemus, nullam uobis pro culpa penam, uel pene comminationem aliquatenus inferendo, sed uos potius in omni fauore et gratia consolationis uberrime et protectionis beneficio consolando.



329 EPISTOLA XIX. Grates agit pro gratulatione sibi facta.


ARGUMENTUM.---principi, baroni, aliiue Germanie optimati se adfuturum pollicenti ad solemnitatem coronationis reponit, se uicissim que ad illius honoris incrementa conducent curaturum.

 Audiuit nuper nostra serenitas, unde nobis nouum accumulatum est gaudium, unde materia renouate iucunditatis accreuit, quod uos uidelicet, quem uirtus natiuis etiam potentiis una cum generosi sanguinis claritudine, fortunatioris auspicii beatitudine quasi quibusdam amplexibus indiuiduis couniuit, sublimationis nostre auspiciis et fastigiis applausiuo congratulantes affectu, ad ea uos promptos impenditis et beneuolos exhibetis, que titulos nostri honoris, et profectus amplificent apertiores [d 2Kb] [Fors. aptiores]. Quamobrem uice reciproca prouocati ad omnia reuera, que similiter uestris adiicere poterunt incrementis, ad cuncta que uestrum demulcent animum, nos exponimus uobis ultroneos, et offerimus nos conformes. Date.





330 EPISTOLA XX. Pisani inuitant Rudolphum ad sedandos Thuscie motus.



ARGUMENTUM.---Legati Pisane ciuitatis allocutio, qua regem Romanorum uniuerse ciuitatis nomine etiam atque etiam orat, ut intestinas ciuium discordias sedaturus in Italiam quamprimum ueniat. Pergratum id fore non paucis nobilibus ex patria pulsis, ac precipue Romano pontifici.

Leges asserunt, usus approbat, antiquitas protestatur, quod Romano principi, ut de ceteris taceam, Thuscorum regio seruiat sub tributo. [a 1Kb] Hac igitur consideratione fretus, unus pro multis, solus pro pluribus, uobis loquor, qui ad faciem principis credor [Fors. mittor] pro omnibus intercessor. [b 1Kb] Ecce prouincia Thuscie, que sui propinquitate ad Romani imperii piam sedem, tanquam principale membrum  suo deberet capiti familiarius respondere, iacet in numerositate schismatum lacerata bellis, et plusquam ciuilibus laceratur. [c 1Kb] Collidunt in utero gemini, et tandem in Ierusalem malitia preualet Is melis dum hostis amicum, alienus domesticum, Guelfus persequitur Gibellinum, filii fiunt exsules, et in exsilium sede digni exsilio exsulantur. Luget Pisana ciuitas inimicorum hostili gladio summi pontificis ac regii culminis uulnerata. [d 1Kb] Ad cuius protectionem tanto teneri creditur regia celsitudo, et ad repulsionem eius grauaminis ardentius anhelare, 331 quanto a suis progenitoribus ipsi celsitudini inhesit [e 1Kb] puritate fidei firmioris, et amplioris est ipsa gratie priuilegio sublimata [f 1Kb] . Ad celeritatem igitur aduentus altitudo regia excitetur, imitanda [Fors. inuitanda] fauoribus gentilium non paucorum, et brachiis apostolici numinis amplectenda, ne ob aduentus tarditatem nos ulterius irrideant inimici [g 1Kb] .



EPISTOLA XXI. Rudolphus Cesar respondet Pisanis.



ARGUMENTUM.---Rudolphus reponit, se misisse ad pontificem legatum suum una cum Pisane reipublice  legato, ut eodem non dissentiente illorum uotis obsecundet.

Industrium uirum N. ambassatorem uestrum, ad maiestatis nostre presentiam nuper destinatum a uobis, benigne recepimus, et libenter audiuimus uerba uestra in ore suo posita et commissa, diserti sermonis eloquio diligenter et legaliter proponentem. Sane quia nostro facile applicatur ingenio quidquid in uestre generalitatis et specialitatis [h 1Kb] augmentum et commodum poterit redundare, petitioni uestre, per eum nostro culmini porrecte, libenter et liberaliter aures beneuolas inclinantes, nuntium nostrum una cum nuntio uestro ad curiam domini pape dirigimus, ut de suo beneplacito et consensu finalibus desideriis uestris plene satisfieri ualeat super his que uestra petitio continebat. [i 1Kb] Parati 332 enim sumus, et experiemur a uobis ultronei ad quecunque, que iuxta fauoris apostolici gratiam uobis honoris et commodi cedere ualeant incremento. Date.



EPISTOLA XXII. Rudolphus mittit legatum ad summum pontificem.



ARGUMENTUM.---Mortuo Ottone preposito Spirensi et cancellario Rudolphi, eiusque oratore apud pontificem, alium mittit, qui precipue de coronatione imperiali, aliisque negotiis tam imperii quam suis propriis apud Gregorium agat.

Plurima, beatissime pater, interpretis Scripture mysteria, quibus paternis aspectibus filialis est representata deuotio, de nostri pectoris calamo hactenus effluxerunt, interne mentis affectum, quem ad sacrosanctam Romanam Ecclesiam matrem nostram inuariabiliter gerimus, imperfectius indicantia et insufficienter exprimentia uotum nostrum. Quia igitur aliunde absentium desideria plenius et planius uiue  uocis explicantur oraculo, quam annotatione tacita litterarum; ecce quod honorabilem uirum N. multa uirtuositate conspicuum, moribus et scientia preditum, nobis sue probitatis meritis acceptum, uobis etiam et Ecclesie Romane deuotum ad beatitudinis uestre pedes fiducialiter destinamus, uestram sanctitatem  rogantes, quatenus ipsum, quem uerum predecessoris sui iam credimus per laudabilis actionis insignia sectatorem, et etiam successorem, [a 2Kb] habere dignemini propitiatione, 333 qua conuenit, recommissum, eidem super principali nostro et imperii negotio, nec non super aliis petitionibus eque iustis, quas uestre sanctitati porrexerit, gratiose auditionis et fauorabilis exauditionis effectum benignius impensuri [b 1Kb] . Date.



EPISTOLA XXIII. Rudolphus petit a summo pontifice Romano ut ultra prius mutuum det sibi tria millia marcar. mutuo


ARGUMENTUM.---Rudolphus acceptis a Gregorio duodecim marcharum millibus gratuito pro apparatu expeditionis in Syriam; alia tria millia sibi confici petit mutuo cum debita cautione. Preterea  ducem se elegisse strenuum scribit, quem propediem mittet cum copiis in Etruriam, quod petierat pontifex.

Si salua uestre paterne beneuolentie reuerentia loquimur, nullo in uestris piis precordiis displicentie spiritu excitato, de illa quodecim millium marcarum subuentione gratuita [c 2Kb] , in qua nobis tam liberaliter prouidistis, et pro qua uobis ad grates uberrimas 334 filialis deuotio se feruenter inclinat, uidetur nobis ex uerisimilibus coniecturis, quod ponderata negotii quod agitur magnitudine, ac inspecta temporis  breuitate, tam grandi, tam celebri apparatui ipsa subuentio aliquantulum insufficiens reputetur. Petimus itaque uultu uerecundia et rubore resperso, quatenus ne predicto negotio, quod post Deum potissime apostolica dextera dirigit, aliqua possit obiici difficultas, predictis duodecim millibus adhuc tria dignemini affluenter adiicere nomine mutui [d 1Kb] , prius tamen idonea cautione suscepta. Nos enim de capitaneo, seu rectore magnanimo, et circumspectione probato iam uobis prouidere curauimus, qui militiam congregans opportunam, ut presit et prosit in Thuscia, consopitis uetuste calamitatis horroribus, ad eamdem prouinciam diriget e uestigio gressus suos, [e 1Kb] etc.



EPISTOLA XXIu. Mittit in Italiam gubernatorem comitem de Furstemberg.


 ARGUMENTUM.---Rudolphus putans Exarchatum et Pentapolim, que suo tempore audiebant Romandiola et Maritima, esse iuris imperii, eas prouincias committit duci Furstembergio, quem istuc uenientem ciuitatibus commendat.

Rudolphus, etc. Egregiis et prudentibus uiris marchionibus, comitibus, nobilibus, capitaneis ciuitatum, potestatibus, ancianis, et populis uniuersis per Romaniolam et Maritimam 335 constitutis [f 1Kb] , suam salutem et beneuolam uoluntatem. Speciali  quadam inter tot et tantos negotiorum ingruentium fluctus, quibus assidue pectori nostro materia cogitationis infunditur, meditatione perangimur, et anxietate peruigili meditamur, qualiter illa nobilis Romaniola et Maritima regio, utpote gloriosum imperii pomerium [a 1Kb] , in quo regie maiestati, ex sui placidi cultus amenitate, non infima delectatione complacuit, rediuiua quiete refloreat, et post dire longeque fatigationis hostiles angustias, et eximios bellice turbines tempestatis in portu uotiue tranquillitatis, et pacis pulchritudine conquiescat. In hac siquidem regione suos imperium recognoscit alumnos [b 2Kb] . Hic est enim hortus imperii delicatus, in quo grate subiectionis uernantes et floridos flores colligit, et deuote dulcedinis poma gratiosa decerpit. Nimirum ergo circa cultum et munimen ipsius regie celsitudinis curiosa uersatur intentio, et propensioris uigilantie studium adhibetur, ut et illa per deuotionem sincerum puritatis respiret odorem, et per fidelitatem  integram expectatum constantie fructum reddat. uerum quia tunc utiliter regio regitur, dum directi ducatu rectoris dirigitur, et uigilis presidentis industria gubernatur, nos cupientes, quod ipsa prouincia duce gaudeat 336 circumspecto, illustrem H. comitem de Furstemberg consanguineum nostrum, quem ex parte circumspectionis et fidei merita nobis reddunt amabilem, et probata strenuitas efficit clariorem, uobis et toti prouincie prenotate preficimus in rectorem eiusdem prouincie, regnum uice nostri nominis exsequendum sibi plenarie committentes, ut eius studioso ducatu preseruetur a noxiis, et in salutarium solio solidetur. uos itaque, quesumus, pure fidei, et sincere deuotionis alumni presentibus nostre serenitatis [Fors. litteris] armati, nostram in sua presentiam figurantes, cum comes idem sit ex ossibus nostris, et caro de carne transumptus, eumdem quasi familiaris dilectionis et gratie pignus  eximium hilares et deuoti suscipite, ac in omnibus que ad creditum sibi spectant officium reuerenter ei parete, ac humiliter promptis affectibus obedire curetis, ut deuotionis uestre constantiam liberalitatis auguste prouisio, que seruitia remunerare nouit fidelium, digna proinde uicissitudine prosequatur [c 1Kb] , pro firmo scituri, quod obedientie signa, que sibi uestra deuotio monstrauerit, equo fauore beneuolentie complectemur, ac si monstrari contigerit specialiter nobis ipsis.



337 EPISTOLA XXu. Eiusdem cum superiori argumenti.


ARGUMENTUM.---Magistratui, ciuibusque, ut uidetur, Rauenne eumdem ducem singulariter commendat, tanquam in ea ciuitate suam sedem habiturum, indeque omnem regionem moderaturum.

Egregiis et prudentibus uiris ancianis, consulibus,  et ciuibus uniuersis N. etc. [d 2Kb] gratiam suam, ac beneuolam uoluntatem. Dum conscientie nostre uolumina uoluimus, dum subiectas imperio ciuitates, nostro culmini pure deuotionis exempla prestantes in speculationis regie speculo speculamur, ad uestram specialiter ciuitatem aciem mentis nostre conuertimus nobis fidei illibate primitias offerentem. Sane quam placide, quamque gratanter accepimus, quam sit acceptabile, quamque generatiuum fecundi tripudii quod natiue bonitatis accensi fragantia, que in uestris precordiis clariori fidei rutilat scintilla, uos nostris ad uocem tantum iussionis unius deuouentes obsequiis nuntios nostros, quos ad uos transmisimus, tam solemniter, et tam honorifice suscepistis, affectum nostrum profecto super hoc perfecte nequiuimus exprimere per effectum. Hec sunt enim preclara laudande uirtutis indicia, hec sunt, inquam,  certa experimenta constantie, et infallibilia probitatis eximie argumenta, in quibus Deo que Dei, Cesari que ipsius sunt, hactenus congrue reddidistis [a 1Kb] . His ergo ueluti 338 multe suauitatis oblectamento deliciose refecti, super tam grati et tam ultronei exhibitione seruitii, quo uos generositatis auite nequaquam immemores regio beneplacito coaptatis, ad grates uobis uberrimas inclinamus, inuariabili animo disponentes, uos et ciuitatem predictam  amplis propter hoc magnificare fauoribus, et honorum ac beneficentie titulis ampliare, ut in aduentu Cesarei potentatus, qui terribilis inquietis rebellibus [b 1Kb] , uobisque mansuetus adueniet, pulsis e medio bellice tempestatis horroribus, cuius longa calamitas faciem fatigauit imperii, sedatis in pulchritudine pacis ac requie opulenta, nostrique iugo dominii nil suauius, uel iucundius merito sentiatis. Porro ut uestre tenebras regionis Romani  iam sceptri fulgor illuminet, eademque regio incrementa suscipiat florida nouitatis, uniuersitatis uestre prudentiam ampliori qua possumus precum instantia duximus exhortandam, quod nobilem uirum H. comitem de Furstemberg consanguineum nostrum carissimum, quem uobis totique circumposite regioni prefecimus in rectorem pro nostra et imperii reuerentia, congruis preuenire curetis honorum insigniis; et eidem in his que nostrum et reipublice bonum generale ac speciale respiciant, cum in eo qui mittitur, mittens honorari consueuerit, gratiosis astare consiliis et auxiliis opportunis.



339 EPISTOLA XXuI. Ad quemdam Italie principem de eodem.


ARGUMENTUM.---Cuidam Italie principi  qui Mediolani dominabatur, gratias agit de singulari in se regem Romanorum electum obsequio; sinceram fidem laudat; erga illum suosque regiam liberalitatem se demonstraturum promittit; ac ducem de Furstemberg consilio eius ab se in Italiam missum etiam atque etiam ei commendat.

Ex parte preclaruit fidei tue strenuitas qua Romanum imperium incessanter amplecteris, et ad decus et decorem ipsius magnificis titulis ampliandum intrepide militas inter alios eius indefessos athletas et imperterritos pugiles gloriose coruscans. Hoc equidem inter cetera tua magnalia regie Maiestati gratissima ualde nobis gratanter apparuit, ualde uotis nostris applausit, quod legatorum nostrorum aduentu precognito, mox de hostibus, quos obsidio circulata potenter ambierat, signa retraxisti uictricia, parcens eis ob nostri reuerentiam nominis et honoris, quos tuo de facili potuisset imperio triumphaliter subdidisse [c 3Kb] .  Super quo denique tibi ad grates uberrimas inclinantes, et fidei tue prestantiam digno laudum preconio commendantes, inuariabili mente concepimus 340 te et tuos largifluis beneficentie nostre donis attollere et honoribus congruis ampliare. Porro quia de tui fidelitate consilii, sub fide tue promissionis tuique fauoris illustrem H. comitem de Furstemberg consanguineum nostrum carissimum regioni Romaniole et Maritime prefecimus in rectorem [d 1Kb] . Sinceritatem tuam affectu plenissimo duximus deprecandam, quatenus ei feruenter assistere studeas fructuosis consiliis et auxiliis opportunis. Hec siquidem erga te ac tuos perpetuo uolumus grata largaque uicissitudine promereri.



EPISTOLA XXuII. Religiosum quemdam legatum mittit.



ARGUMENTUM.---Patentes littere ad omnes magistratus ciuitatum Italie iuris Romani imperii, quibus religioso N. plena facultas regia conceditur omnia de eorumdem consilio disponendi pro regis Romanorum decore et utilitate imperii.

Rudolphus, etc. Strenuis, etc. Egregiis uiris, marchionibus, comitibus, nobilibus, capitaneis, potestatibus, et communibus uniuersis per Romanum imperium constitutis, ad quos littere iste peruenerint, gratiam suam et beneuolam uoluntatem. Tenore presentium uniuersitatis uestre notitie declaramus quod nos de circumspectione ac fide religiosi et honorabilis N. fiducie plenitudinem obtinentes, eumdem ad transalpinas imperii partes duximus destinandum [a 1Kb] , dantes sibi speciale mandatum et potestatem  plenariam 341 statuendi, ordinandi, et omnia procurandi de uestro consilio, que honori Cesareo et utilitati imperii uiderit opportuna [b 1Kb] . Hinc est quod uniuersitatis uestre prudentiam uotiuis affectibus exhortamur, quatenus super his ei pro nostra, et imperii reuerentia fauorabiliter aspirantes consiliis et auxiliis gratiosis de aliis uie huius necessariis sibi, et tam libenter quam liberaliter prouidere curetis. Ut propter hoc apud nos uestra deuotio debeat merito commendari.



EPISTOLA XXuIII. Ad papam promittit se uenturum Mediolanum ad coronationem.


ARGUMENTUM.---Romano pontifici scriptis his litteris dat fidem, se in Paschali solemnitate adfuturum Mediolani, atque inde profecturum Romam ad imperialia insignia de illius manu suscipienda.

 Sanctissimo, etc. [c 1Kb] Ut de nostro felici processu [d 2Kb] ad suscipiendum de sacrosanctis apostolicis manibus uestris imperii diadema, absterso cuiuslibet ambiguitatis inuolucro, fides audiendorum habeatur: 342 ecce quod bona fide promittimus, et ad hoc  nos tenore presentium obligamus, quod nos ab omnibus aliis quibuscunque difficultatibus taliter explicare disponimus, quod in proximo nunc instanti festo resurrectionis dominice in Mediolano presentes, hinc iuxta beatitudinis beneplacitum [e 1Kb] e uestigio ad coronam imperii procedemus, transmittentes uobis has litteras nostras patentes in testimonium super eo.



EPISTOLA XXIX. Rudolphus gratias agit Gregorio X pontifici Romano pro confirmatione sue electionis.


ARGUMENTUM.---Rudolphus, ubi cognouit ad uniuersos Germanie principes datas esse litteras a Gregorio hortatorias, ut regem Romanorum honorifice comitarentur ad imperialia insignia suscipienda uenientem, gaudio exsultans, de tanta benignitate gratias agit, priora omnia beneficia commemorans, atque insigni legationi aliquandiu dilate  ob instantia comitia premittit nuntium, seu legatum Probum cognomine.

Immense serenitatis amenitas apostolice tube flatu, iam undique cunctis fidei orthodoxe circumfundenda cultoribus, nunc de nouo, ueluti noua lux celitus nouis aucta fulgoribus, pulsa omni obumbratione caliginis, nobis ex eo presertim apparuit, et claruit euidenter, quod uestre beatitudinis zelus, qui iustas dirigit causas et detestatur iniustas, non sinens ultra nos impeti calumniosis insultibus emulorum, paterni fauoris affectum, quem ad nos pii et generosi preconii clarificauit in organo et in equitate iustitie applausiuis immixta dulcoribus, opus Altissimi, quod in uestra 343 persona mirifice dextera sua contexuit, manifeste deduxit in publicam notionem super expressione fauoris huiusmodi, principibus nostris et subditis apostolice gratie litteras omnis beneuolentie plenitudine floridas dirigendo [f 1Kb] . Pro quibus utique beneficentie uestre copiosis  muneribus nobis inexplicabili gaudio fecundatis ad redhibendam condebitam gratitudinem gratiarum, non sufficit lingua carnis, cum non sit humane potentie super hoc affectum in mente conceptum perfecte posse exprimere per effectum. O mira paterne clementia pietatis, que non est dedignata  nobis a primis nostre creationis nascentibus exordiis compassionis exhibere mamillam, ubera lacteis irrorata liquoribus porrigere, redolentia [reddentia] graue pignus amoris! O ineffabilis gratitudo fauoris, stupenda dilectionis affectio, que nos pridem in regno tenellos in ulnis educationis deliciose suscipiens, fouit inter impuberes [puberes], et adultos [a 1Kb] ! Licet igitur peruigil ad hoc nostra suspiret intentio, licet in hoc nostrum feruens desiderium immobiliter perseueret, quod super tam gratis et placidis sic per uos, et almam Romanam Ecclesiam matrem nostram piissimam nostro progressui prelibatis auspiciis correspondeat in condigne decentie repensiua deuotio filialis; quia tamen ad hoc ut humiliter recognoscimus, possibilitas nobis data non sufficit, diuinum cogimur implorare presidium, ut ex sue superabundantia bonitatis, quod nobis deficit, in uirtute perficiat, que in uestris sint oculis placita persequendi [b 1Kb] . Porro quoniam solemnes nuntios nostros, quos propter hoc et alia, que nobis incumbunt,  negotia ad uestre beatitudinis pedes destinare concepimus [c 1Kb] , ob uicinam instantiam curie nostre solemnis, iam 344 in proximo celebrande [d 2Kb] , ad iter adhuc distulimus expedire, ut principum nostrorum, qui ibi conuenient, communicato consilio, committenda legatio celebrius et festiuius adornetur. Ecce quod N. cognomento Probum [e 1Kb] , uirum, cuius actio uirtuosis pollens operibus ab effectu cognominis non discordat, ad sanctitatis uestre presentiam fiducialiter duximus destinandum, seu etiam premittendum, humillima precum instantia deposcentes, quatenus super his, que uestris auribus duxerit inculcanda, libenter eadem audire dignemini, et exauditione gratuita fauorabiliter preuenire. Date.



EPISTOLA XXX. Petit a ciuitate quadam pro celebrandis comitiis imperialibus pecuniarium subsidium.



ARGUMENTUM.---Cum diuturnum interregnum, aliis  alia inuadentibus, atque omnium nemine seruitia debita soluente, erarium imperiale in maximas angustias redegerit, Rudolphus comitia habiturus opem querit ab imperii ciuitatibus.

Fluctiuagi iamdudum status imperii grauem lapsum, et miserabilis populi Christiani pressuras et gemitus amarissimo miserantes affectu, ut nostro felici tempore reipublice reformata floriditas salutari pacate quietis proficiat incremento . . . . . . . Quapropter tali 345 die apud N. solemnem curiam duximus edicendam [f 1Kb] . Cuius utique celebrationi magnifice decenter prouidere regium condecet apparatum. uerum cum tanti negotii magnitudini, et ad tam grandis sarcine supportanda molimina, et tam sumptuose festiuitatis agenda solemnia, per nos ipsos sufficere non possimus, oportet nos a uobis et aliis nostris fidelibus opportunum interpellare suffragium, et comportationis huiusmodi participio uos et ipsos fiducialiter onerare. Hinc est quod uestram  prudentiam, qua possumus, exhortationis instantia duximus attentissime requirendam, quatenus tam euidenti necessitate perplexis, de tot marcis, ultroneis et hilaribus animis prouidere et subuenire curetis, in termino uobis a dilecto fideli nostro N. finaliter exprimendo [g 1Kb] , cuius etiam uerbis, que uobis nostro nomine pronuntianda decreuerit fidem adhibere credulam uos petimus, sicut nostris. Exsurgat igitur grata semper et operose probata fidelium promptitudo, que super hoc regalibus beneplacitis prompta et consueta beneuolentia se coaptet. In aliis enim incommutabilis animi dispositione concepimus, sic alleuationis antidoto, ut recompensationis uicissitudine, uestros animos complicare, quod reuera gaudebitis, uos tam gratiosum obsequium gratis Domini usibus impendisse. Porro uestra prudentia non ignorat, quod regie dignitati indecentia maculam, nec non uobis cederet nocumento, si, quod absit, necessariarum rerum cogente defectu, pro nostris  debitis uos et alios nostros fideles contingeret pignorationis incommodo molestari [h 1Kb] . Date.



346 EPISTOLA XXXI. Culaam principi, qui ab ipso defecit [a 1Kb] .



ARGUMENTUM. Rudolphus pluribus epistolis periclitatus animum Henrici Bauarie ducis et electoris palatini, qui sue electioni consenserat, deinde auersans electum, feuda petere neglexerat, contumaxque esse perseuerabat; ei minitatur, se a celectoribus petiturum consilium et iustitiam in re non diutius toleranda.

Qualiter una cum aliis tuis comprincipibus in personam nostram concordi uoto consenseris [b 1Kb] , nos in regem Romanorum solemniter eligendo, qualiter etiam postmodum mutabilitate consilii te a nostra deuotione retraxeris, tergum uertens regie maiestati, et a nobis regalia feuda tua requirere negligens [c 1Kb] , imo, ut uerisimili coniectura perpenditur, in superbia et abusione contemnens, crebro per litteras requisitus,  licet nonnunquam ad nostram propter hoc accedendi presentiam libera tibi suffuerit [Fors. defuerit], et secura facultas a tua conscientia excidisse non credimus, cum transierit ad remotos [d 1Kb] . Quia igitur absque nostri et imperii nota dedecoris tuam contumaciam ultra dissimulare non possumus, nec debemus, sinceritatis tue notitiam uolumus non latere, quod ad eosdem tuos comprincipes indilate recurrimus, petituri ab eis instantius uocibus querulosis, ut super huius casus articulo nobis adiudicent quod dictauerit ordo iuris [e 1Kb] . Date.



347 EPISTOLA XXXII Rudolphus cuidam principi qui regi Bemie adhesit [f 1Kb] .


ARGUMENTUM.---Eidem in eamdem fere sententiam iterum scribens, peruicaciam exprobrat, quippe quem nec littere, neque iterati nuntii potuerant flectere, ut feudorum inuestituram peteret ab se  suo domino; tantam pertinaciam significaturum se ait ceteris principibus, ut ipsi iudicent de tanto flagitio.

In zelo feruide caritatis, qua uniuersos et singulos sacri imperii principes, uelut membra nobilia suo capiti coherentes, sincere prosequimur, ad id hactenus nullis parcendo stipendiis, studiosa opera et opportuna conuertimus, ut per grate deuotionis applausum nos regem tuum, in quem utique uoto consono consensisse dignosceris [g 1Kb] , tanquam imperii possessorem [h 1Kb] agnosceres, et a nobis de feudis tuis te peteres inuestiri. Super quo diuersis temporibus plures idoneos mediatores et nuntios tibi nos transmisisse meminimus, et te nobis. Recolimus enim, quod primo per N., secundo per C. familiares nostros dilectos ex parte regie maiestatis ad tuam presentiam destinatos et postmodum tuo nomine e conuerso per M. et N. a te diuersis similiter uicibus ad nos missos predictum negotium uariis est tractatibus  agitatum [i 1Kb] . Ex indita siquidem nobis desuper mansuetudine fuimus prestolati, quod blande faciei presentata placiditas, et fucate propositionis oblatio, quem in grata suauitate spoponderant, parturirent euentum. Sed longe, proh pudor! sumus a nostra intentione sepositi frustra complacuit nobis in principe a nostrorum semita mandatorum se irreuerentius obliquante. Porro cum in exspectatione pollicitationis huius usque adeo regia fuerit inclinata maiestas ut tolerantia nostra quodammodo 348 uere patientie nomen amiserit et effectum, postquam eiusdem patientie theriaca non profuit, arbitrantes ad potioris medele remedia recurrendum, dissimulare non possumus, nec debemus, quia tue duritie, ne dixerimus pertinacie, morbum tuis comprincipibus, ad quod nos inuitos reuera compellit extrema necessitas, loco et tempore detegamus, pro tanti excessus iniurie qualitate iudicium et iustitiam petituri [i 1Kb] .



EPISTOLA XXXIII. Promittit pontifici se eius reformationem contra exorbitantes Germanie episcopos exsecuturum.



ARGUMENTUM.---Rudolphus Gregorio X pollicetur se omnem operam uiresque omnes adhibiturum, ut eius decretum aduersus Germanie episcoporum deprauatam disciplinam, nulla personarum acceptione, exsecutioni mandetur.

Crescentibus semper augmento feruide caritatis igniculis, quos paterna precordia erga filium singularem, quasi de camino iam copiose flagranti educunt, certa relatione menti nostre sic est infusa diffusius, et interioribus nostris expressius est impressa uestri fauoris beneuola plenitudo, quibus nos uestra benignitas prosequitur incessanter, quod ex hoc ad laudis diuine canticum gratulabundi exsurgentes, ad redhibitionem gratuitam etrno Patri, Ecclesie sue  sancte, nec non etiam uobis, beatissime pater, uehementer accendimur, et ex hominis utriusque potestate [a 1Kb] [potentatu] desiderabiliter 349 excitamur totum id quod sumus et possumus uestris specialissime nutibus exponentes. Porro in uestro predicabili zelo iustitie, uelut in aromatum exquisita fragrantia delectati, pro eo uidelicet quod exorbitantes hucusque pontifices [b 1Kb] et in deuium obliquatos animaduersionis debite gladio perculistis, paterne prouidentie pollicemur, quod si contingat ex eis fortassis quempiam, quantumlibet etiam nobis consanguinitate uel affinitate coniunctum, qui fuerint reprobati a Deo, et per os Ecclesie sue sancte, contra mandata uestra calcaneum indeuotionis erigere, ad illius superbiam edomandam, dummodo sanctitati uestre placuerit, res exponere uolumus cum persona. Date.



EPISTOLA XXXIu. Rudolphus cuidam principi pro litteris missis gratias refert, et significat se cum pontifice familiare Lausane colloquium celebrasse.



ARGUMENTUM.---Rudolphus principi amico, quicum commercium litterarum habuerat, scribit letitie plenus de colloquio habito Lausane cum summo Pontifice Gregorio X, et de condicta die ed susciptenda in urbe de eiusdem pontificis manu insignia imperialia.

Litteras uestras quas nostro misistis culmini consuete  benignitatis alacritate suscepimus, et in eis uestre sinceritatis dulcorem profecto recollegimus intellectu. Sane quia earum accepta nobis et grata placiditas nostri cordis intrinseca copioso congaudio fecundauit, super his uobis ad grates maximas inclinantes, uestra uolumus desideria non latere, quod nuntios nostros solemnes ad uestram sumus in proximo missuri presentiam, nostri propositi fideles interpretes, qui super communium nostrorum conformitate uotorum uos condecenter expedient, et de omnibus opportunis, et congruis plenius et planius informabunt. Porro ut status nostri 350 continuata felicitas uestra precordia quadam delectabili refectione letificet, harum uos uolumus sapore percipere, nos cum patre nostro sanctissimo domino summo pontifice, nuper in tali loco [c 1Kb] familiare celebrasse colloquium, a quo quidem in cunctis agendis imperii ineffabili pietate suscepti, auditi, et plenius exauditi in proximo nunc instanti festo N. [d 1Kb] suscipiemus  in urbe de sacrosanctis eius manibus gloriosum imperii diadema [e 1Kb] . Date.



EPISTOLA XXXu. Eiusdem argumenti ad quamdam ciuitatem.


ARGUMENTUM.---Pari alacritate ciuitatem imperialem colloquii eiusdem admonet; coronationem breui futuram Rome; quo ab ea legatos mittendos esse significat, ut tanta solemnitas rite fiat.

Ut uestre deuotionis auditum de fortunatis nostre felicitatis euentibus noua gratiosa letificent, et fortunatioris auspicii gaudia prefulgeant, ecce hoc liquido uobis stylo describimus, quod a patre nostro sanctissimo domino N. papa nuper affectione paterna suscepti, auditi benigne in agendis imperii, imo benignius exauditi, in proximo recepturi sumus in urbe de sacrosanctis eius manibus sacrum imperii  diadema [f 1Kb] . uerum cum ad agenda tante festiuitatis solemnia nuntiorum uestrorum ibidem presentiam 351 omnino necessariam arbitremur, fidelitatem uestram hortamur et monemus, quatenus iuxta requisitionem honorabilis uiri N. nuntios uestros industrios et auctoritate presignes, ad dicte coronationis nostre celebria dirigatis, ut super omnibus ibidem pro bono statu reipublice et fidei Christiane salubriter ordinandis, possitis eorum relatione commodius et perfectius edoceri [g 1Kb] . Date.



EPISTOLA XXXuI. Cuidam principi gratias agit quod ad coronam imperii suscipiendam ipsum precedat in Italiam.



ARGUMENTUM.---Uni ex Germanie principibus, qui magnifico apparatu iter in Italiam susceperat, coronationi adfuturus, gratias agit, opportune se relaturum promittens. A legato quem mittit pontifici auditurum sui aduentus certum diem, ut non progrediatur, reliquum itineris secum prosecuturus, hortatur.

Quantum nobis in tue deuotionis exhibitione complacuit, quam nunc de tue, que non mutat [Fors. mutatur], aut deuiat, fidei puritate presumimus, non est facile uerbis, aut litteris explicare. Quod  enim pro nostri honoris et sacri imperii reuerentia tuis famosis et commodis laribus derelictis in igne discriminis, ad proficiscendum nobiscum ad coronam imperii te ad partes Italie apparatu magnifico transtulisti [a 1Kb] , pro grato ualde recepimus, tibi propter hoc ad grates uberrimas inclinantes, et erga te ac tuos pro loco et tempore procul dubio disponentes affluere tot beneficiis gratiarum, quod nullatenus penitere te debeat, pro prouectu nostri nominis 352 attollendo [b 1Kb] , laborum aut sumptuum onera pertulisse. Quocirca sinceritatem tuam affectione qua possumus, attentissime requirimus et hortamur, quatenus uias nostrorum progressuum ad imperii diadema perutiles diligenter excogitans et exquirens, nostram non tedeat te presentiam prestolari [c 1Kb] , omnes tuos aliosque quos poteris ad obsequia nostra allectitiis [d 1Kb] [Fors. allectiuis] inductionibus excitando, sciturum certissime, quod in termino, quem N. quem ad pedes domini pape transmittimus, nostro nomine  tibi pandet expressius [e 1Kb] , nostra te aliosque fideles nostros desiderata presentia debeat consolari [f 1Kb] . Date.



EPISTOLA XXXuII. Conatur eumdem principem cum fratre suo conciliare.



ARGUMENTUM.---Henricum palatinum Bauarie ducem multa subiratus edocet, eum federe iuncto cum rege Bohemie, imperii hoste iampridem denuntiato, in terris Ludouici fratris sui hostilia nequidquam agere; Alphonsum Castelle regem cuius ope nitebantur hostes imperii, titulum regis Romanorum, spemque omnem imperatorie maiestatis assequende omnino deposuisse; fraternam reconciliationem ab se tandiu inutiliter quesitam opportunam illi fore; ac demum Bemie regis cum Ladislao concordiam ab eo nullatenus tractandam esse, ne uideatur et ipse hostis imperii.

Quod solite tibi salutationis forma ex regie prodiens  affabulationis beneuolentia non dirigitur, si in tui armario pectoris indite tibi discretionis thesauros equa lance iustique pensamine iudicii 353 librare uolueris, ratio minime naturalis fluctuat [g 1Kb] . . . . . tuis remurmurans actibus, quam ob causam quod aliis scribitur, tibi digne subtrahitur, nullatenus admiratur [h 1Kb] . Ecce enim, princeps inclyte, quod ob tui conseruationem status boni, ad reformanda inter te et fratrem tuum Ludouicum [i 2Kb] solide pacis federa iampridem non sine magnis expensis partes nostras interposuimus fide bona, tu autem quorumdam non tua, sed sua potius querentium consiliis acquiescens in tui fratris exterminium, et si bene deliberaueris in tui ipsius tuorumque  non magnum profectum, dicti fratris tui territoria demoliri niteris associato tibi hoste sacri imperii H. [i 1Kb] , et aliis suis complicibus, incendiis, et rapinis, et quod plus est non solum princeps imperii fidelis uiolenter inuaditur, uerum etiam ipsum imperium in suis propriis districtibus hostiliter impugnatur. Attende itaque,  illustris dux, et considera, uolue et reuolue in te ipso, diligens sis scrutator in habitaculo cordis tui, qualiter imperium tibi, et tu imperio sitis inuicem  colligati, et te umbra transiens non afliciat [a 1Kb] . . . . . . non illaqueet, ut momentaneum non delectet. Ut autem euidenter possis intelligere, qualiter quidam in tui diminutionem status circumuenire te hactenus sunt conati, baculum regis Castelle ad te sustentandum tibi harundineum pretendentes, nolumus amplius te latere, quod dictus rex omni iuri, actioni, et questioni, quam sibi in imperio competere asserebat, in manibus summi pontificis simpliciter renuntiauit, et ex toto imperiali dignitati, quam hucusque sibi illicite ascribebat, nomine ac re cessit, nobis tanquam uero Romanorum 354 regi, quidquid hucusque sibi iuris in imperio uindicauit, liberaliter resignando [b 1Kb] . Unde tibi regali clementia consulimus, quatenus motus tuos temperans et refrenans, sic regiis te beneplacitis habilites, et coaptes, sic in agendis omnibus finem prospicias, quod sacrum imperium in te suum principem semper habere delectet membrum nobile, et tu ipsius imperii columna nobilis realiter, non uerbaliter, celsitudinis imperatorie uidearis solium solide  sustentare. Et licet alias incassum nostras ingesserimus operas, ut cum fratre tuo predicto reduci posses ad fraterne concordiam unionis, non piget tamen adhuc, dummodo tempestiue acquiescere uolueris, ad concordandum uos omnem adhibere sollicitudinem et laborem [c 2Kb] . Ceterum cum rex Bohemorum manifestus sit hostis imperii, et in proscriptione regia perseueret, tibi firmiter et imperialis gratie precipimus sub obtentu, quatenus ad concordandum N. cum ipso N. te nullatenus intromittas, quia huiusmodi concordia uidetur in conspirationem  contra nos et sacrum imperium manifestius aspirare. Alioquin si contra inhibitionem nostram concordare dictos reges aliqualiter attentares, hostibus et inimicis nostris fauere luce clarius uidereris [d 1Kb] , nosque amodo te tanquam fidelem principem sacri imperii promouere et diligere non possemus [e 1Kb] . Date.



EPISTOLA XXXuIII. 355 Saltzburgensis promittit se uenturum ad coronationem.


ARGUMENTUM.---Acceptis Rudolphi litteris, queis ad coronationem inuitabatur, reponit se maxime exsultare quod periclitanti Syrie sacerdotium et regnum unanimi uoto constituent ferendam opem. Se coronationi adfuturum, si per Ottocarum aliquantulum respirare licuerit: alias per suos legatos tante solemnitati interuenturum.

Serenissimo domino, etc. Saltzburgensis, etc.  [f 1Kb] Perseuerantem deuotionis et fidei famulatum regalibus litteris, quarum tenor noua nobis plena felici dulcedine nuntiauit, proximo consolati [consolatis] clare nobis innotuit, leteque collegimus ex eisdem, diem solemnem, diem festum, diem illum desideratum Rome fore, a sanctissimo in Christo patre nostro et domino summo pontifice constitutum [g 2Kb] , in quo sancta mater Ecclesia filium suum carissimum principem et patronum [h 2Kb] imperiali diademate coronabit, in quo larga reipublice latitudo priuatis abusibus hactenus angustata letabitur,  et uidebit se iuxta formam potentie sue pristine sub uestro felici nomine iterum dilatari. In quo denique regnum et sacerdotium sub equali mentium puritate pariter considebunt, ut tractent et ordinent, quando et qualiter digne et ordinabiliter Terre sancte necessitatibus iam, proh dolor, neci proximis succurratur: terre 356 quidem, in qua unigenitus Dei filius humanatus mortalitatis humane miserias induit, ut nos sue diuinitatis factos participes efficeret etiam misericorditer immortales. His itaque sacris solemniis, in quibus celi rorem saluificum distillabunt in terras, prout nostra interest, toto nisu disponimus interesse, et ibidem communibus populi Christiani gaudiis congaudere sperantes [a 1Kb] , dummodo frequens et frequenter accrescens in nobis emuli uestri intolerabilis impetus attrahere spiritum et paululum respirare concedat [b 1Kb] . Quod si forte peccatis hominum aggrauantibus onus nostrum festiuitatis uestre predicte  celitus ordinata solemnia nequiuerimus honorare nostra presentia corporali, quod absit, solemnibus tamen nuntiis exsoluemus ibidem nostre deuotionis munia [c 1Kb] , ut diem illum celebrem, quem secundum nostri nominis, et honoris officium decorare non possumus, humilibus saltem obsequiis frequentemus. Date.





EPISTOLA XXXIX. 357 Ultima Gregorii X egroti Aretii in Thuscia ad Rodulphum epistola [d 2Kb] .


ARGUMENTUM.---Gregorius extremo morbo laborans, prescius future mortis officiosis Rudolphi  litteris respondet. Monita saluberrima optimo principi conducentia ei prebet, ac premissis sui erga illum amoris certis argumentis, uicem amoris repetit erga Ecclesiam Dei quam illi etiam atque etiam commendat.

Quod imperialis culminis altitudo letis gaudet ubique successibus, gratum nobis est non modicum et acceptum, utpote qui honorem imperii tueque felicitatis augmentum ita semper amauimus et amamus, ut tue magnificentie commodum, nostrum specialiter reputemus [e 1Kb] . In his itaque tanquam carissimo in Christo filio paternis affectibus congaudentes sublimitatem qua preemines admonemus, ut quantumcunque successus humane prosperitatis arrideat, nullatenus excellentiam considerationis interne a superni conditoris amore deflectat pariter et timore, quia sine dubio uana delectatione deducimur, si quantolibet fastigio mundane sublimitatis elati transitorie felicitatis euentibus oblectemur [f 1Kb] .  Serenitati tamen tue gratiarum referimus actiones, quod de nostra infirmitate sollicitus gratum nobis solatium per imperiales litteras obtulisti [g 1Kb] , 358 nec immerito quidem, quia sicut nobis conscientia nostra respondet, nullus potest in articulo huius temporis infirmari, uel infirmitate succumbere, qui felicitatem et gloriam tuam sincerius et fidelius noscatur hactenus dilexisse. Ipsa enim egritudo quam patimur, in eo loco et tempore nos inuasit, quo pro honore tuo, quem sincera semper affectione dileximus, patrio solo relicto, ad remotas accessimus regiones [h 2Kb] . Unde magnificentiam tuam in huius modi dilectionis recordatione propensius adhortamur, quatenus hec omnia suis oculis mentis pia  meditatione proponens, et bonam nobis uicissitudinem rependens, siue nos Deus de labore huius infirmitatis eripiat, siue de ergastulo corporalis fragilitatis educat, Ecclesiam eius semper diligas et honores [a 1Kb] ; eique sicut princeps piissimus et Christianissimus imperator pacem conferre satagas, et quietem, ut siue uiuimus, siue morimur, in eius presentia, de tuis bonis operibus gloriemur, cui etiam in presenti uita pro debito nostre seruitutis assistimus, et ad quem de sua misericordia presumentes, si nos euocare uoluerit, cum fiducia procedemus. Date.



359 EPISTOLA XL. Scribit cuidam in Romana curia, et se a sinistra suspicione purgat.


ARGUMENTUM.---Rudolphus Lausane semper habitus liberaliter a magistro Bernardo , de eius frontis nubecula semel deprehensa sollicitus delegato uiro religioso, additisque officiosissimis litteris, se excusat, ne cogitatione quidem eum lesisse sibi conscius.

Rudolphus, etc. Honorabili et prudenti uiro magistro Bernardo [b 2Kb] . Blande faciei uestre serena placiditas mysticum cordis representans indicium agendorum regalium hactenus non ignara, non pauida procuratrix, et fotrix sic erga nos instinctibus uirtuosis incaluit, sic ualuit prepollenter, quod patre nostro sanctissimo papa domino [c 1Kb] duntaxat excepto, non immerito principaliter uobis ascribimus quidquid honoris, et glorie nostre sublimationis progressui dextera apostolice consolationis adiecit. uobis enim fidentissime quelibet mentis nostre interiora deteximus, uobis [Fors. uestris] humeris pondus cure totius, et sollicitudinis sarcinam imprimentes, ex quo utique processit peroptata utilitas et prouectus prodiit exoptatus. uerum de nouo, quod  graui corde referimus, uisum est nobis quibusdam notabilibus coniecturis, quod erga nos 360 uerisimiliter immutata sit illa laudabilis uultus uestri serenitas, et exasperata sit lenitas uestre mentis, super quo merito uehemens admirationis aculeus intima perculit, ex inopinabili huius rei nouitate perplexa. Testis enim est incontaminata conscientie  ueritas quauis testium depositione solemnior, quod per nos nichil unquam uerbo uel opere exstitit attentatum, seu etiam cogitatione presumptum, quod uobis debuerit displicentie spiritum peperisse, imo semper in uotis habuimus, et adhuc in animo gerimus incessanter uobis, et uestris, cum ad hoc opportuni temporis aptitudo se offeret, gratiosis et amplis adesse fauoribus, et beneficentie nostre profusionibus affluentibus abundantius aspirare. Hec autem  arbitrio uestro secure subiicimus, iuxta quod uestre prouide circumspectioni libuerit, libere decidenda [d 1Kb] . Hinc est quod uestram attente deposcimus honestatem, quatenus excusationem nostram uelitis mansueto animo suscipere, ac a mentis uestre sacrario quidquid nebule uel rancoris sinistre suspicionis impressio suaserat, scopa recte opinionis abstergere, hospite ueritatis caritatiuius introducto. Et ecce quod honorabilem et religiosum uirum propter hoc specialiter duximus ad uos destinandum [e 1Kb] attente  petentes ut ei, uelut innocentie nostre ueridico prolatori, super his fidem non dubiam adhibere curetis. Date.





361 EPISTOLA XLI. Responsiua ad precedentem epistolam.


ARGUMENTUM.---Bernardus contra: si forte suspicioni occasionem prebuerat, quod eum ipse per se non uisitauerat Lausane, multitudine negotiorum regio comitatui non ignota, qua diu post utriusque curie recessum ibi remanere debuit, fuisse impeditum. In reliquis se potius laudem quam de suo ingenio suspicionem mereri; se, obloquentium ingratiis, immutabilem esse et fore. De pontificis morte nichil se addere, successoris electionem nuntiaturum.

In litteris, quas mihi nouissime uestra excellentia  destinauit, querelam de mei erga uos mutatione formatam oculus abhorruit, et animus non absque graui stupore miratus discussit attentius, diligentius scrutabatur, quid querele huius potuit formare principium, quid mutationis, quam ueritas profecto non nouit inordinate forsan fantasie cuiusque uel leuia indicia prestitit, quid qualemcunque prebuit coniecturam.  In his procul dubio scrutantis defecit scrutinium, discussionis sententia nichil inuenit: quomodo enim inuenire poterat quod non erat? Nam si ad ea que Lausane acta fuerant querele ipsius referatur intentio, id nequaquam exacti labores in expediendis uestris negotiis patiuntur [a 2Kb] , nisi forsan ex eo queuis insurgat conquestionis occasio, quod ad uestram presentiam in uestre tunc habitationis hospitio personaliter non accessi [b 1Kb] , quod nouit Altissimus eorumdem negotiorum occupatio, que me ibidem prout uestri nouerunt post discessum curie utriusque detinuit, non permisit. Si uero ad ea que uenerabili 362 patri N. commissa fuerunt [c 1Kb] , et que postmodum per mercatores de speciali mandato fel. rec. domini Gregorii [d 1Kb] per meas litteras aliquibus uestris familiaribus reseraui, eadem quomodo dirigantur, ipsa facti sui qualitas, que meriti preconium potius exspectabat, quam mutabilitatis aliquam imposturam, innocentiam tueatur. Ceterum, princeps  inclyte, non est opus excusationibus immorari, ubi teste illo, qui est testis in celo fidelis, nullus etiam coniti [coniici] potest accusationis instinctus, quem forsan detractoris alicuius nocere intendentis et uobis, et mihi tertia lingua formauit. Circa hoc ergo regalis celsitudinis [e 1Kb] sollicitudo quiescat, quia mea, ut sine iactantie nota sit sermo, per Dei gratiam nota constantia, et de uarietate qualibet usque adhuc expers infamie, hactenus immota perstitit, et dum uitalis spiritus artus aluerit, Deo auspice immutata, solida illibataque persistet. Sane super aliis uos contingentibus cum N. habita est plene collatio, et ipse sicut simul condiximus, ut estimo plenius uobis scribit [f 1Kb] . De uocatione uero memorati patris presens litterula consulto subticuit, quia cum sit  dolor meminisse dolorem, de repetitione subtractionis ipsius non putaui uestrum exulcerandum animum [g 1Kb] , sed de substituti sanctitate ac iustitia dulcorandum [h 1Kb] . Date.



363 EPISTOLA XLII Ad cardinales, post mortem Gregorii X, ut bonum eligant pontificem.


ARGUMENTUM.---Rudolphus accepto infausto nuntio dum proficiscebatur ad imperiale diadema suscipiendum, substitit, scripsitque sacro cardinalium collegio, multa et uera laude mortuum pontificem efferens, cuius funus uniuersi orbis ac suis precipue lacrymis prosequendum ait, a quo super omnes reges exaltatus et paterno amore dilectus fuerat. Sperans successorem electum iri, qui ceptum opus perficiat, eos precatur ut optimum successorem ocissime eligant, qui statuta eorum  consilio solemni die imperialia insignia sibi largiatur. Se iter non prosecuturum sine eorum aut futuri pontificis deliberatione.

Ex horto militantis Ecclesie hortulano presigni translato ad celicas mansiones, felicis uidelicet recordationis domino Gregorio summo pontifice, cuius presentia mundus utique uidebatur indignus, ad requiem euocato [i 1Kb] , licet in excelsis exsultet iam angelica turba celorum, licet illa beata supernorum ciuium agmina pro tam gloriosi conciuis accessu placidas Deo concinant conciones [i 1Kb] , plangit tamen in terris fidelium turba terrestrium pro decessu [k 1Kb] . Lugeat itaque Grecia suo conuersore propitio desolata, nam drachma que longo tempore fuerat  perdita, suo est munere [numero] reinuenta, et ouis que diu per desertum indeuotionis errauerat, gregi sociata Dominico, per eumdem nunc salutaribus pascuis satiatur. [a 2Kb] Educant Latini singultuosa suspiria de profundis, quorum 364 mores idem pater uirtutis direxit in semitam et salutis. Plangant et ululent super se insuper omnes tribus terre de patris subtractione fidelis, sed illi potissime qui assumpto uiuifice crucis uictorioso signaculo sub eiusdem patris securo ducatu contra blasphemos nominis Christiani hostes potenter insurgere gestiebant [b 2Kb] . Prodeat ergo iste planctus communis in omnem terram, et in fines orbis huius dolor lamenti perueniat, quia tanti Patris occasus multorum deposcit lacrymas, qui nonnullos exemplo beatitudinis affluentius irrigabat [c 1Kb] . uerumtamen inter omnes alios reges et principes omnis terre precipue compassionis affectu oculi nostri pre inopia languerunt, lacrymarum iam copia desiccati, eo quod idem pater sanctissimus  thronum nostrum super reges et regna constituens, nos dum uiueret piis confouebat amplexibus, et paterno fauore stipabat [d 1Kb] . Porro cum ad huius reparanda dispendia opes et artes humane deficiant, que potius dispositionis superne prouisio nec non fati generalis equalitas consolatur, doloris eiusdem remedium, cuius uix unquam de nostro  pectore cicatricis occidue signa transibunt, ex animi fortitudine in hoc propinauimus nobis ipsis indubitate fiducie spe concepta, quod qui electo famulo suo Moysi non concessit educere populum, alium loco sui meritorum claritate non disparem subrogabit, consummaturum cuncta feliciter, per 365 predictum sanctum patrem in zelo Dei salubriter ordinata [e 1Kb] . Ad hoc igitur quesumus, pii patres uniuersalis Ecclesie cardines et columne feruentes, exercete uigilias, et officiosas curas et operas applicate, ut relegato cuiusque contentionis obstaculo, ocius mundo acephalo presul necessarius erigatur, ubi diuinus instinctus uos incitet et pondera subeant equitatis. Ceterum licet, ut legitur et infallibilibus est notorium argumentis, generatio pereat, generatione altera subsequente, quia tamen terra stat stabilis in eternum, Ecclesia scilicet Dei uiui in suis agendis, et ordinationibus agendorum matura deliberatione decoctis [de eo et is] immobilis  perseuerat, antequam de morte prefati patris sanctissimi ad nos rumor infestus et nubilus peruaserat, nos et nostros decenter accinxeramus ad iter, ut iuxta quod uestro mediante consilio fuerat ordinatum, si fata fauissent, suscepissemus de suis manibus sacrosanctis imperii diadema [f 3Kb] . Sed licet uisum sit aliter in Excelsis apud omnium conditorem, qui  disponet in apostolica sede uirum secundum cor nostrum, ut credimus; adhuc tamen in ipso procedendi proposito parati pariter et accincti perseuerantes immobiles, et de matris Ecclesie inuariabilitate 366 sperantes, ipsum iter duntaxat suspendimus, et relaxamus in tempus, donec per uos aut futurum  summum pontificem, quorum beneplacitis semper in omnibus promptitudine spiritus obedire disponimus, nos perfectius informari contigerit, quid nunc ulterius deuoto Ecclesie filio sit agendum [a 1Kb] . Date.



367 LIBER SECUNDUS.



EPISTOLA PRIMA. Rudolphus gratulatur Innocentio u pape de eius electione in Romanum pontificem.
.


ARGUMENTUM.---Rudolphus in eamdem sententiam, iisdemque fere uerbis que in precedenti epistola ad sacrum cardinalium collegium adhibuit, gratulatur nouo pontifici electo Innocentio u. Eximiis eum laudibus effert, se uti filium singularem ei subiicit, aitque se iuxta Gregorii determinationem imperiale diadema eius manibus, Deo sic disponente, accepturum. Henricum Basileensem episcopum suum oratorem mittit tam de coronatione quam de aliis negotiis apud eum acturum.

Letentur celi et terra in uoce festiue iucunditatis exsultet; adsunt enim catholice fidei festa celebria; adsunt sacrosancte matris Ecclesie noua congaudia post lamenta; nam Dominus, qui a sponsa  sua quandoque serenitatem auertit, ut iterum se conuertat ad eam in claritate letitie potioris, suam ab ipsa misericordiam non abscidit, Ecclesie faciem, quam in obitu fel. rec. domini Gregorii X summi pontificis beatissimi et gratiosissimi patris nostri, nubilo luctuosi meroris obduxerat, radio successiue consolationis illustrans, et ei quam nouo semper fetu multiplicat, nouum patrem suscitans  pro defuncto, meritorum candore conspicuum, et uirtutum prestantia luminosum, per cuius iucundifere substitutionis effectum quidquid profluuii lugubris in maxillam illius eruperat pro repente sublato, speratur indubitanter abstergi. Et licet pro tanti patris occasu pre inopia oculi nostri languerunt lacrymarum iam copia desiccati, eo quod, preter alia plurima gloriosa et predicabilia, que pro bono statu catholice fidei orthodoxe concepit et statuit, thronum nostrum super reges et regna constituens nos, dum uiueret, piis confouebat amplexibus et paternis fauoribus ampliabat; ex eo tamen mestitie nostre, cuius uix unquam de nostro pectore cicatricis occidue signa transibunt, iam propinauimus nobis ipsis remedium, quod qui electo famulo suo 368 Moysi non concessit educere populum, uirum secundum cor nostrum in apostolica sede disposuit, qui predecessoris sui sanctissimi inherendo uestigiis, cuncta debeat consummare feliciter per eumdem  predecessorem salubriter ordinata [a 4Kb] . Porro cum generatio queque pretereat, generatione altera denuo subsequente, terra tamen stat stabilis in eternum, Ecclesia scilicet Dei uiui in suis agendis, et ordinationibus agendorum matura deliberatione decoctis, immobilis, prout operum docuit euidentia, perseuerat. Propter quod, beatissime pater, de cuius creatione diuinitus ordinata reuixit omnino spiritus noster  tripudio ineffabili fecundatus, in sinum gratie uestre colligite quesumus filium singularem uestris et matris Ecclesie beneplacitis semper in omni spiritus promptitudine pariturum, opus Dei benigne perficientes in nobis ex tradita uobis desuper potestate [a 1Kb] . uerisimiliter quippe non arbitrari non possumus, 369 quod tam ardue rei consummatio uestre sit celitus glorie reseruata, ut in dextera uestra perficiat, cuius gratiosi presidii a sublimationis nostre principio se non sensit expertem. Ecce ergo uenerab. fratrem Henricum Basiliensem episcopum, etc., [b 2Kb] uobis et Ecclesie Romane deuotum ad beatitudinis uestre pedes fiducialissime duximus destinandum supplici deuotione petentes, ut ei, in quem transfudimus intima cordis nostri, auditum prebere beneuolum, et in omnibus nostris agendis fidem credulam adhibere dignemini, sicut nobis, exauditione [ex auditione] gratuita subsequente.



EPISTOLA II. Rudolphus scribit cardinali post mortem Gregorii X pont. max., et eidem commendat legatum suum.



ARGUMENTUM.---Eadem occasione sacrum cardinalium collegium admonet, se ad nouum pontificem, et una simul ad eos oratorem mittere; destinasse Basiliensem episcopum, qui suis negotiis uacaret, eumque omnibus commendat.

Mutato, Domino ut placuit, sacrosancte matris Ecclesie statu inopinabiliter his diebus [c 1Kb] , in cuius mutatione tam subita noster stabiliri non potuit, quin cum eo mutationis incommoda sustineret. 370 Ecce quod uener. N. cui nostra cordis arcana communicata sunt omnia, uelut imaginarium nostre presentie ad beatitudinis apostolice pedes, et ad uos [d 1Kb] fiducialiter duximus destinandum, rogantes attentius, et hortantes, quatenus super uniuersis et  singulis uobis ipsius eloquio proponendis, eidem fidem credulam adhibere curetis, nobis ad expeditionem eorum, gratuitam opem et operam, prout de uestra benignitate confidimus, efficaciter applicando [e 1Kb] .



EPISTOLA III. Gaudet de nouo electo pontifice, et procuratorem in Romana curia constituit.


ARGUMENTUM.---Per hoc regium diploma constituit nouum procuratorem, seu legatum suum apud sanctam sedem cum necessariis facultatibus. De rebus gerendis eum instruit, premia pro iisdem bene gestis pollicetur.

Exaltator humilium Deus uota nostra ab excelso prospiciendo desideratum, imo uirum desideriorum Ecclesie sue sancte sponsum preuidit idoneum, et si quid, si audemus dicere, in suis antecessoribus  exstitit imperfecti, quasi per formam completam in sanctissimo nunc patre nostro domino papa perficere misericorditer est dignatus [f 1Kb] . Sane in ipso noster requiescit animus, in ipso ponimus anchoram spei nostre, ut ipse nobiscum regnum regat, in imperio imperet, ordinet, et disponat, que utriusque hominis sunt 371 salutis [g 1Kb] . Preterea credimus, imo certum gerimus, quod apud ipsum noster esse debeas [debeat] oculus non dormitans, auris patens, dextera manus facta nostra dirigens et gubernans; sic ut nostra directio et in sacro Romano imperio prouectio tibi tuisque a progenie in progenies ad exaltationem cedere debeat nominis et honoris [h 1Kb] . Porro apud ipsum sanctissimum patrem nostrum, te nostrum procuratorem constituimus ad consulendum, et allectiuis persuasionibus impetrandum omnia sacro Romano imperio profutura, sanctissimi uotis non contraria, sed per omnia sibi consentanea [i 1Kb] suum namque uelle, suum nolle a nostra non discrepabit ullo tempore  uoluntate. Pro nobis uigila, ministerium tuum imple, opus fidelis uiri perfice, de reliquo a nobis coronam [curam] iustitie prestolare.





372 EPISTOLA Iu. Innocentius pontifex commendat Rudolpho imperatori Coloniensem Ecclesiam et archiepiscopum.


ARGUMENTUM.---Innocentius u Siffridi Coloniensis archiepiscopi necnon Ecclesie sue angustias atque iniurias iniquissimo animo ferens, utrumque etiam atque etiam regi Romanorum commendat.

Innocentius etc. [a 1Kb] Charissimo in Christo filio Rudolpho. Ecclesias et personas ecclesiasticas eo tibi fiducialius commendamus quo erga ipsas zelum te habere nouimus promptiorem, et per quem gratum obsequium Deo prestas, et hominibus te reddis merito gratiosum [gratiosissimum]. Sane, sicut accepimus, nobilis G. [b 1Kb] comes Iuliacensis non contentus, quod iamdudum ecclesiam Coloniensem grauibus  affecit iniuriis et pressuris, adhuc Ecclesiam ipsam et uener. fratrem nostrum Coloniensem episcopum [c 1Kb] innumeris angustiis et uariis persecutionibus affligere non ueretur. Quia uero confidimus, quod per tui fauoris auxilium eadem Ecclesia quam paterno zelamur affectu a suis debeat angustiis respirare, celsitudinem tuam affectuose rogamus et hortamur attente, quatenus archiepiscopum et ecclesiam predictos habens pro diuina et nostra reuerentia propensius commendatos, ipsis in suis iuribus assistas, et tradita tibi diuinitus potestate defendas eosdem; ita quod propitiationem 373 diuinam exinde uberius merearis, et nos deuotionem tuam possimus merito commendare [d 1Kb] .



EPISTOLA u. Gratulatur pontifici nouo de pontificia dignitate, eidem se submisse commendans.



ARGUMENTUM.---Rudolphus castra moturus in Austriam aduersus Ottocarum Bohemie regem, festinanter rescribit, et gratulatur nouo pontifici Ioanni XXI ad quem opportunius se missurum promittit nuntios idoneos, et solemnes. Interim se, suosque omnes pontificie uoluntati submittit: ac demum de expeditione continuo suscipienda contra Ottocarum illum admonet.

Sanctissime, etc. [e 1Kb] Laudabilis et gloriosus in eterna secula Dei filius, benedictus, et benedicens omnibus in ipso confidentibus, eternorum, ac transitoriorum ordinator inscrutabilis, sanctam matrem Ecclesiam uberrime consolationis uberibus consolatus, oleo letitie ipsam perungere, perunctam in tuta statione reponere est dignatus. Quippe ad supreme dignitatis apicem summum et sanctissimum apostolatus gradum uobis, ad reformationem quidem imperii et salutem Terre sancte pretioso Christi  sanguine rubricate diuinitus eleuatis, eadem sancta Mater Ecclesia rediuiue iucunditatis gaudiis renouata, uotiue fecunditatis exsultationibus gratulatur. Nec mirum; Deus enim pacis et dilectionis, immense bonitatis in ipsa signa posuit, cum uos sibi patrem disposuit, suo gregi 374 pastorem misericorditer preelegit. Huius immense iucunditatis materia, etsi cunctos mouere debeat, qui se membra capiti adherentia recognoscunt, nos primo et principaliter exaltationi uestre tanto iucundius congaudemus, quanto limpidius cognoscimus ad optate salutis brauium per infinite uestre bonitatis, et subuentionis consilium et auxilium nos uocatos [f 2Kb] . Hoc illius testimonio, qui scrutator cordium est et renum, non tam litteris, aut nuntiis possumus explicare, quam in corde gerimus et in mente. Ex tanta igitur, quam de uestra sanctitate concepimus, clementia  sine ullo deliberationis, aut consultationis ambiguo nostram ipsius personam, coniugem, liberos filios et filias, res et honores habita et habenda [a 1Kb] uestre sanctitatis manibus tradimus et mandatis, humilitatis nostre caput in sinu uestre misericordie reclinantes, ut uere possimus dicere cum sapiente: In omnibus requiem quesiui, et in hereditate Domini morabor; secure morabimur, qui omnem sollicitudinem nostram in uos proiicimus, quia scimus quod uobis cura est de nobis. Quomodo igitur a semitis uestris declinabimus? et a uia mandatorum uestrorum aliquatenus recedemus? qui omnia uobis subiicimus, cuncta uestris manibus tradimus, uobis uiuere et in regno uos rectorem habere uolumus sic, ut inter nos sit identitas mentium, et inseparabilis unio uoluntatum [b 1Kb] . His paucis, pater sanctissime, mentis nostre gaudium per secretum et familiarem nuntium sub quadam festinantia duximus exprimendum, continuis post 375 hunc idoneis et solemnibus nuntiis uestre sanctitatis presentiam uisitando  [c 1Kb] . Porro sanctitatem uestram nosse cupimus, quod diuina nobis fauente clementia, totius nostri Romani regni principes pro recuperatione rerum, iurium, et bonorum imperii fauorabiliter nobis astant, ipsorumque consilio, uiribus, et auxilio fortiter accingimur ad debellandum inclytum uirum regem Bohemie, nostrum et sacri Romani imperii unicum contemptorem iniuriosum, multorum principatuum detentorem [d 1Kb] , sperantes in illius misericordia, qui est resistens superbis, humilibus autem dat gratiam, quod intentum nostrum de ipso laudabiliter perficere debeamus.



EPISTOLA uI. Rudolphus rescribit Ungarie regi, et se excusat quod preces eius non admiserit.


ARGUMENTUM.---Ladislao Ungarie regi petenti pro camerario suo quosdam districtus in terris iuris  imperii ab Ottocaro occupatis, reponit, incerto adhuc iure terrarum, minus opportunum fore quidquam in iisdem concedere: et regium animum demerendi causa, eidem exhibet quidquid sine iuris lesione concedi ualeat.

Regalibus uestris litteris [e 1Kb] nuper culmini nostro  directis affectione benigna receptis, et ut decuit eis lectis et plenius intellectis, super earum serie celsitudini uestre taliter duximus respondendum. 376 Quod licet ad omnia esse uelimus ultronei, que uestrum demulcere possunt animum et affectum, et licet spectabilem uirum N. camerarium uestrum, suis claris et uirtuosis exigentibus meritis gratiose beneuolentie ulnis patentibus amplexemur, quia tamen nos ipsi, et dilecti principes nostri N. et N. in quibusdam terris, quas inclytus rex Bohemie occupare dignoscitur, nos contendimus ius habere, non minus reprehensibile uidetur, si sic repente, sic precipitanter ad collationem aliquorum districtuum ad easdem terras spectantium, huiusmodi declaratione, seu discretione neglecta, cui uidelicet, quibusue de iure competerent, nos contingeret prosilire [f 1Kb] ; ideo uestra nobis porrecta petitio pro dicto N. ad presens est effectu frustrata, que utique mentem regiam displicentie spiritu non perturbet, cum sint, ut nostis, agendorum processus huiusmodi  equis trutinandi iudiciis, et maturis examinandi consiliis, et exactis, ne possit mutabilitatis et inconstantie argui presidentia principalis. uerumtamen ad uestre glorie titulos attollendos tam feruide gerimus inconcusse sinceritatis affectum, ut quod libuerit uobis et nobis super hoc, in beneuolentie singularis uberi affluentia quantum sine iuris possumus iniuria libenter et liberaliter aspirare [g 1Kb] .



377 EPISTOLA uII. Rudolphus promittit se de perpetrato quodam facinore ultionem sumpturum.


ARGUMENTUM.---Principem sibi adherentem a fide Ottocari defecturum scripto seu diffidatione, ut tunc moris erat, admonet, ut illum maneat denuntiari hostem imperii; hostilia cuiusdam Ottocaro adherentis nuntiat; flagitium in presbytero  admissum detestatur.

Rem horribilem et perniciosam exemplo, que nuper ad aures nostras de cuiusdam presbyteri uasis seminariis amputatis, te annuntiante peruenit, amaro commiserantes affectu, parati sumus ad libitum emendationi patrati facinoris inhiare. Super diffidatione  [a 1Kb] regis Bohemie, ut scripsisti, consultius existimantes, ut magis congrui temporis opportunitate captata, quando uidelicet contra eum fuerit difinitum [Fors. diffinita] prolata sententia [b 1Kb] , ut processus omnino calumnia careat, ipsa diffidatio celebretur. Porro ut rumores, quos nuper accepimus, te profecto non lateant, tue sinceritati describimus, quod N. in fauorem N. de nouo compluribus curribus et equitibus quamdam ciuitatem N. uiolenter intrauit, exterminans eam incendiis et rapinis [c 1Kb] .





378 EPISTOLA uIII. Archiepiscopus Saltzburgensis, apud Rudolphum Cesarem episcopum Secouiensem suffraganeum suum accusat.


ARGUMENTUM.---Fridericus archiep. Salisburgensis, qui cum Conrado Frisingensi in Styriam et Carinthiam excurrens, a suffraganeo suo Bernardo Seccouiensi  traductus, tanquam populos Ottocaro subditos ad defectionem suscitaret, fuga sibi consulere compulsus fuerat; illum accusat legationis ad Augustana comitia, iactantie aduersus imperium et sanctam sedem, ac subuersionis cleri et populi. Eumque orat ut in unius proteruiam ad aliorum exemplum animaduertat.

Domine, sciatis [d 1Kb] , quod episcopus Secouiensis [Seccouiensis] suffraganeus noster, prohibentibus nobis et inuitis, assumit legationes Deo et uobis contrarias [e 1Kb] , spreta deuotione Romane Ecclesie, qua uobis et nobis tenetur. Dum nuper nos idem episcopus pertransiret, ipsum super hoc fraterne corripuimus et occulte; ipse uero nostra correctione temere uilipensa, aduersum nos, et uen. fratrem nostrum Conradum prorumpens in stultiloquium, multis magnis uiris astantibus publice proclamauit et dixit nos ambos ad terras sui domini regis non ob aliud descendisse, quam ut ipsarum statum in uestrum fauorem  proditorie turbaremus; tantumque factionis sue  contra nos fautores et complices prouocauit, quod per uias deuias nos fugiendo a terris illis cum magno nominis nostri uituperio recedere oportebat [f 1Kb] . Idem episcopus de quibusdam uerbis fatuis in angusta [Fors. Augusta] gloriando se iactitans [g 1Kb] non solum laicos a deuotione uestra 379 retrahit et auertit, uerum etiam clericis et religiosis uiris inflat et suggerit non tantum imperio, sed et sedi apostolice rebellare [h 2Kb] . Consilium itaque nostrum, quod precibus immiscemus, est istud, ut toto conamine cogitetis, qualiter episcopo dicto, qui solus se inter suffraganeos aliosque prelatos erigit, et proteruit, et aliis est occasio delinquendi, per effectum penalis operis ostendatis quam sit temerarium tam atrociter et proterue Romanam ledere maiestatem. Scimus enim, quod si oris eius temerarii maxillas freno constringitis, requiescent et manus et labia ceterorum stulte surgentium ex aduerso [i 1Kb] .





380 EPISTOLA IX. Saltzburgensis archiepiscopi grauissima querela de Ottocaro rege Bohemie post mortem Gregorii X pont. max.



ARGUMENTUM.---Ottocarus post mortem Gregorii X, laxatis habenis ire sue aduersus adherentes Rudolpho, in tantas angustias archiep. Salisburgensem coniecit, ut regium presidium implorare coactus fuerit. Quamobrem mittit nuntium, qui oretenus mala omnia narret; preterea de noui pontificis creatione, et de futura eius coronatione Rudolphum sciscitatur, seque in fide erga illum constanter in quibusuis periculis permansurum promittit.

Serenissimo domino suo Saltzburgensis promptissimam cum deuotis orationibus ad queuis beneplacita uoluntatem [i 1Kb] . Qui aduersus sanctam Romanam Ecclesiam, sacrumque Romanum imperium se iamdudum  uibratis sue rebellionis cornibus, contumaciter  erexerunt, post decessum beatissimi patris et domini nostri pape Gregorii exsultantes in rebus pessimis insolescunt sic atrociter et audaciter, acsi utraque dignitas et potestas, quas Deo propitio credimus immortales, per mortem unius hominis sint delete [a 1Kb] . Hoc in nobis et ecclesia nostra facile, sed miserabiliter [mirabiliter] est uidere, qui pro eo solo persecutionem patimur, sustinemus opprobria, nostrumque exterminium exspectamus, quod tam sedi apostolice quam Romano imperio debitam et deuotam libenter impendimus seruitutem; quibus ad fidelitatis obsequia recognoscimus nos teneri, prout lator presentium, qui angustias nostras innumerabiles bene nouit, plene sublimitati regie [b 1Kb] recitabit. Quem etiam specialiter misimus ad regalis glorie aspectum, ut nobis de creatione summi pontificis, uestroque processu [c 1Kb] quem feliciorem nostro statu cupimus, qui 381 non stamus, sed labimur, inuestiget sagaciter et solerter, necnon conditionem nostram miserabilem  eidem commisimus maiestati regie exponendam, utque nobis gratie uestre consilium referat, cuius presidio inter angustias nostras, quarum pondus et numerus de die in diem grauius augmentantur, hoc periculoso tempore dirigantur. In hoc enim deliberationis nostre propositum constantia stabili inuiolabiliter est firmatum, ut nullius aduersitatis pondere, nulliusque periculi tempestate pereat, sed appareat magis et luceat circa uos et Romanum imperium fides nostra. Placeat igitur glorie uestre, princeps et domine gloriose, sano uestre informationis consilio consolari nostram miseriam, cuius finem et numerum non uidemus, secundum ea que lator presentium uestris auribus explicabit [d 1Kb] .





EPISTOLA X. Item Salisburgensis episcopi ad Rudolphum grauior querela de Ottocaro rege Bohemie, a cuius tyrannide se, et suos petit liberari.


 ARGUMENTUM.---Seuitia hostium inualescente, iterum archiep. auxilium efflagitat: constantiam suam nequidquam tentatam scribit; se suosque populos mori malle quam deficere ab imperio; multa passum, ut nonnullos deficientes a miserabili seruitute abduceret; Rudolphum rogat ut quantocius adueniat, redempturus eas prouincias atque in iis dominaturus.

Serenissimo domino suo, etc. Salisburgensis cum orationibus sedulam deuotionem fidei indefesse [e 1Kb] . Hactenus eum qui saluum me 382 faceret inter angustias positus, morti expositus, et quotidie pro iustitia moriens exspectaui uos, dominum saluatorem, impulsus et uersus frequenter ut caderem; sollicitatus multotiens, ut efficerer aduersus uos apostata fidei et transfuga ueritatis, immobilis perstiti, fide grandis effectus cum Moyse, negaui peccatum regis Aegyptii, negaui et nego me filium filie Pharaonis [f 1Kb] . Ego quidem ferocibus furiis hominum, sine delicti  proprii crimine conculcatus, et ab omnibus fere meis  karissimis derelictus, et habitus in derisum, te dominum non negaui; a notis et proximis meis propter te sustinui opprobrium, passus sum contumelias et terrores, igne et gladio perdidi me et meos, ut lucrifacerem et saluarem alios, qui a deuotione imperii discedentes, se ipsos in miserabilem seruitutem pretio sui [pretiosi] sanguinis uendiderunt. uiuat igitur anima tua, domine, uiuat et ualeat, ueniat et non tardet, ut non uideamus mortem; eius [cuius] timor est proximus, mihi quidem et illis uiris corde et fide fortissimis, qui pro zelo iustitie, pro imperii legibus elegerunt, uelut alteri Machabei, aut glorioso certamine triumphare uobiscum, aut pro uobis, si oportuerit, honorabili morte quiescere potius in sepulcris, quam uiuendo calamitates innumeras exspectare quotidie, et demum sordida et ignobili morte mori [g 1Kb] . Attraxi quidem eos quos potui, consolabar debiles, pusillanimes confortaui, et in fide sustinui plurimos usque modo, adeo quod non restat uobis aliud quam  uenire, regnum accipere et reuerti. Quid dicam amplius? Quidquid eueniat, quacunque facie fortuna, que casus hominum uariat, nunc serena, nunc turbida se ostendat, nunquam tamen circa uos et Romanum imperium deficiet fides mea. Aut enim in meam prouinciam uos afflicti populi redemptorem cum iubilo introducam, aut fugiam non uisurus amodo faciem persequentis. Nuntios nobis remittite letis rumoribus expeditos.





383 EPISTOLA XI Idem Salisburgensis mittit notarium suum ad Rudolphum Cesarem, eumque ut ad sui suorumque liberationem quamprimum accingatur, etiam atque etiam hortatur [h 1Kb] .


ARGUMENTUM.---Tertio effusiores preces fundens, notarium suum quo usus erat pertrahendis ad eius obsequium populis, mittit omnia luculenter enarraturum.  In celeritate rei summam consistere, ne afflictio continuata desperationem, desperatio defectionem afferat. Ad uictoriam omnia parata esse; Rudolphi nomen auersantibus formidolosum, triumphos portendere. Illum monet ut uite sue curam habeat, caueatque sibi a nouorum amicorum insidiis.

Domine carissime, quidquid hactenus apud illos homines super uestris et eorum negotiis ordinaui, hoc fere totum per istius hominis notarii mei ministerium exsequebar. Cuius diligentiam, quanta fuerit, commendant et probant opera ueritatis. Hunc nunc ad uos mitto, ut ex suis sermonibus, et aliis certis indiciis, que uobis ostendet, et mei laboris frequentiam, et propositum illorum hominum colligatis, uobisque magis quam ipsis [ipsi] curetis prospicere, attendentes sub quanto uite sue periculo uestre gratie se submittunt. Inter spem et metum fluctuant, et utinam desperatio, quam mora uestra posset inducere, illorum pauperum afflictorum fiduciam non  submergat. Quidquid neglectum fuerit hac estate [i 1Kb] ,  uix de cetero conualescet. Ecce quia propter te relinquunt omnia, et se ipsos exinaniunt, quid ergo erit eis? Esto eis turris fortitudinis a facie inimici. Hoc teneo tanquam certum et uerum, quod omnes et singuli qui ad te uenient et uenerunt, letanter intrabunt tecum, et pro te mortis periculum subibunt, nec si eos tecum mori oportuerit, te negabunt; ad hoc ut carnis et spiritus cruciatus, quibus in seipsis et seruis karissimis quotidie moriuntur, una finiant [finiat] agonia; credo rem esse de cetero facilem, et uincendi, si libet uincere, bene dispositam facultatem. 384 Aduersantium tibi uultus et animos sic tremulos et deiectos formidine, sic uideo uiribus destitutos, ut qui nondum te cognitum metuunt, nondum te uisum uident, a facie arcus fugiunt, et abhorrent nominis tui uocem. Quid facient, et qualiter a uoce tonitrui formidabunt, cum uenerint aquile [a 3Kb] super eos in similitudinem fulguris coruscantis? Lator presentium bene meruit, et adhuc  merebitur amplius, ut in petitionibus suis piis et iustis in oculis uestris inueniat gratiam et fauorem. Sis cautus custos, et prouisor diligens uite tue. Caueris tibi ab illorum insidiis, qui circumstant aliquotiens latus tuum. Multi qui persequuntur et tribulant me, sed prius uita quam fides mihi deficiet, nec a testimoniis tuis, in quibus legem et finem [fidem] posui, declinabo [b 1Kb] .



385 EPISTOLA XII. Rudolphus respondet episcopo Salisburgensi, gratias ipsi agens pro singulari eius circa ipsum cura ac uigilantia.


ARGUMENTUM.---Rudolphus trinis archiep. Salisburg. litteris precedentibus respondet ex castris post comitia Campiduni habita, gratias illi agens plurimas de loquendi agendique sinceritate et constantia.  De Ottocari calliditate aliquid innuit, cetera  litterarum latori oretenus edicenda se ait commisisse.

Super tam pura et integra uestre amicitie incontaminata feruentia, quam ad nos promptissima mentis alacritate portenditis, aliena uerborum argumenta non querimus, ubi effectus operis dicto preponderans, certa nobis experimenta dilucidat, et conscientia nostra testis quantalibet testium depositione solemnior interpellat. Scimus etenim, imo indice facto probauimus, quod in uestris precordiis erga nos concepta non algeant, sed quo plus labuntur in tempora, eo gratiosius adolescant. Patet hoc utique clarius omni claro per ea que misse nobis uestre littere continebant. Ex quarum tenore probabili coniectura perpendimus, circa latera nostra uigilantis uos uigilis officium exercere, et regalium excubiarum negotium tam salubriter quam fideliter adimplere, cum nichil possit nobis occurrere tam tempestuosum, tam turbidum, tamque luci imperuium  et opacum, quin uestre luminose prudentie iubare serenetur [c 1Kb] . Super his igitur salutaribus uestris monitis et reformatione gratuita, quibus nos utiliter instruxistis, paternitati uestre grates et gratias exsoluentes, et propter hec et alia dulciflue uestre bonitatis et uoluntatis indicia, nos et nostra quibuslibet uestris nutibus exponentes, de nostre prosperitatis euentibus, quos audire libenter uos credimus, uestris desideriis 386 duximus hec pandenda [d 1Kb] . Quod curiam nostram solemnem in tali loco [e 1Kb] , et tali die, copiosa nobis principum assidente caterua, et preelecte stipati militie comitiua, cui temporibus nostris uix est uisa consimilis, celebrauimus condecenter in regio potentatu, constitutionibus congruis pluribus editis, cingulo militari multis tyronibus decoratis [f 1Kb] , et omnibus aliis que sedentem in throno regem magnificant et regalem exornant curiam [g 1Kb] rite actis, et de contingentibus nil omissis, licet sedentis ab aquilone regis Bohemie calliditas uisa  fuerit in occulto, cum nequiret in publico nostris  tam celebribus obuiare progressibus, tamque proficuis et festiuis solemniis intentatione [in tentatione] nefaria contraire; que [qui] tamen dextera Domini faciente uirtutem, in sua defecit astutia, non profecit [a 1Kb] . Cetera uero dilectus familiaris [famulus] noster N. presentium exhibitor explicabit lucidius oraculo uiue uocis [b 1Kb] .





387 EPISTOLA XIII. Idem Salisburgensis Rudolpho imperatori [c 1Kb] conqueritur contra comitem quemdam de uiolenter occupato monasterio sancti Pauli in Carinthia.


ARGUMENTUM.---Idem archiepiscopus narrat, sibi prouinciam suam obeunti, dum Patauie esset, relatum fuisse sacrilegium a comite N. in monasterio sancti Pauli in Carinthia perpetratum. Electum scilicet N. suffraganeum suum inde extractum, ad castrum N. ad eum spectans deductum fuisse, idque  per uim et metum comiti transcribi ab eodem captiuo extortum esse. Huiusmodi sacrilegium emendandum esse ab eodem comite, ne terre ille diutius subiaceant interdicto, et ne prelati omnes, tanto scelere impunito, huiusmodi flagitiis sint obnoxii: quod omnium nomine etiam atque etiam exposcit.

Serenissimo domino suo etc. Salisburgensis constans et fidele propositum seruiendi [d 1Kb] . Nuper nobis apud Patauium in uestra prouincia constitutis, tristis in Carinthia casus occurrit, quem cum graui querimonia et dolore referimus regie maiestati; comes N. de P. post prestitum et transmissum uobis et imperio sacramentum, spiculatores suos misit in uener. monasterium sancti Pauli in Carinthia, qui cum armorum strepitu et impulsu, idem intrantes monasterium, dominum N. captiuatum extra ipsum monasterium cruentis manibus extrahere presumpserunt, uinctumque duxerunt ad quoddam castrum N.,  quod idem electus in sua tenuit potestate, et dum requisitus ab ipsis castrum nostrum eis tradere moraretur,  prostrauerunt ipsum ad terram, gladiisque nudis tribus uicibus eius collo appositis, aliisque iniuriis corporalibus et atrocibus irrogatis, eidem metu mortis instantis ipsi comiti tradidit nostrum castrum, ablatis in ipso castro per eumdem multis uictualibus et pluribus rebus aliis pretiosis [e 1Kb] . Licet autem persecutionis tempore [f 1Kb] 388 Salisburgensis prouincia in clero suo multis molestiis sit turbata, tam atrocem tamen iniuriam nunquam sustinuit, in cuius graui turpitudine uniuersi et singuli partium nostrarum incole merito obstupescunt et metuunt cum stupore. Que nisi recens huius et cruenta temeritas a regali potentia uindicetur, insurgent multi alii, qui ad instar comitis supradicti, statum clericorum et ecclesiarum pedibus conculcabunt. Supplicamus ergo regie maiestati uestre nomine omnium nostre prouincie prelatorum, quatenus dictum comitem, qui sacrilegio duplici sancta Domini in loco sacro et persona sacrata, presumptione diabolica uiolauit; quique debite nobis fidelitatis homagium non attendens, castrum  nostrum tam dolosis insidiis quam apertis iniuriis occupauit, pro excessu huius faciatis per dominum N. comitem tempore commissi criminis, et adhuc in illis partibus constitutum [g 1Kb] taliter emendari, ut et nostre et totius ordinis clericalis iniurie satisfiat, et alii clerici et prelati euentus similes exspectantes, de uestro presidio non desperent, dum in nostra et uener. episcopi Chimensis personis  [h 1Kb] qui sic perseueranter uobis adhesimus, et fuimus primi aliorum, huius maleficium impune uiderint perpetratum. Debet etiam uestra pietas tanto commisso sceleri obuiare, ne terre, que ex statuto prouincialis nostri concilii [i 1Kb] dudum habiti, interdicto ecclesiastico sunt subiecte, diu diuinis careant, 389 et ne populus, qui adhuc uacillat in dubio, in erroris et scandali deuium, quod ex facili fieri poterit, abducatur. Sed ue homini illi per quem scandalum istud uenit. Interdictum etiam propter formam statuti,  quod ob metum domini regis Bohemie iampridem fecimus, sicut N. et N. episcopi plene noscunt, nec  audemus, nec possumus relaxare, nisi prius iniuria retractetur, quam comes M., si uoluerit, poterit plene reformare [a 1Kb] . Sumus etiam ad presens in itinere constituti, quo intramus Carinthiam et Styriam [b 2Kb] pro uestri honoris augmento, et abinde ad partes Austrie descendemus.





EPISTOLA XIu. Patriarcha Aquilegensis scribit Rudolpho imperatori [c 1Kb] de multis, presertim de rege Bohemie domando.


ARGUMENTUM.---Raymundus Turrianus patriarcha Aquileiensis Rudolphi litteris rescribit, se gaudere, quod Turrianorum fide et consiliis inhereat, inferatque bellum Bohemie regi Ottocaro. Aduersus eum, sibi et Ecclesie sue infestum, auxilia promittit. Nihil sibi dissensionis esse cum  N. futurum tamen, ni destruat castrum nuper erectum contra iura et priuilegia ecclesie sue. Se ad ecclesiam suam continuo rediturum, ut inde ad eius obsequia promptior paratiorque sit.

Serenissimo, etc. Aquilegensis [d 1Kb] . Regios apices, qui pure fidei prompteque deuotionis exempla exigunt et signa requirunt, suscepi honorificentia promptiori, quibus affectuosissimo perlectis 390 affectu, concepi letitiam tam ingentem, quod spiritus, mens, imo sensus singuli sunt pre gaudio renouati. Est mihi siquidem iucunditatis et exsultationis materia precipua et uotiua, quod celsitudo regia de mea meorumque fida fide confidens, iuxta nostrum consilium quasi salubrius sibi oblatum dirigi processus Cesareos eligit, atque regi [e 1Kb] . Est etiam et mihi specialiter superaffluens cumulus gaudiorum, quod uestra serenitas imperialis solii decus uirtuosis operibus, que tanti domini gloriam condecent, decorare procurans, contemptores uestros, qui tanquam  columne ac bases imperii cum omni promptitudine in uia uestrorum deberent currere mandatorum, sub  potentie uestre dextera humiliare intendit, et rebellionis exigente proteruia, depressionis merito malleo conculcare: ut qui modo tranquillus in preceptis suis despicitur, iratus in uindicta postmodum sentiatur, quemque fideles uniuersi et singuli, qui excellentie uestre fidelitatis debite debitum representant, dulcem et pium dominum nouerunt, in confusionem propriam sentiant emuli correctorem. Quanto enim puniende temeritates magis augentur excessibus, tanto maior est delinquentibus adhibenda correctio, ut et ipsi facinus suum pena saltem uindicante cognoscant, et alios ab illicitis pene timor cerceat et uindicte. Porro cum scribentis animus adeo sit in exaltationis uestre promotione defixus, ut desideriorum meorum summa principalius cupiat honoris et nominis uestri decus sermone et opere procurare, magnificentiam uestram scire cupio, quod uiris et uiribus congeram posse meum, ut quam cito de processu uestro felici contra regem Bohemie   mihi 391 constiterit, me reddam pro uiribus ad excellentie uestre seruitia preparatum [g 1Kb] . Ceterum litterarum uestrarum fauorabilis inductio habuit, ut cum N. ad compositionem me disponere procurarem. Super quo sic per presentes explico uelle meum, quod inter me ac ipsum non uiget ad presens alicuius dissensionis materia uel rancoris, nec ex me circa ipsum discordie scrupulus orietur; quin inter nos amicitie ac dilectionis integritas uigeat et uirescat. uerumtamen est, quod ipse me in uestris seruitiis existente, in preiudicium ecclesie mee, ac contra ipsius priuilegia et iura publica erigi fecit castrum quoddam, quod nisi forsan ipse uiam equitatis et iuris eligens ab iniuria huiusmodi tam indebita et uiolenta destiterit, maleuolentie inductiuum esse poterit, et plusquam expediat, nutritiuum [h 1Kb] . Ceterum licet in partibus istis pro dirigendis uestigiis uestris, uestrisque parandis processibus, moram  nunc usque duxerim protrahendam, ecce in terram meam in instanti redire festino [i 1Kb] , ut ad obsequia [c 1Kb]  uestra paratiorem et promptiorem me reddere ualeam iuxta feruens desiderium cordis mei.





392 EPISTOLA Xu. De capitaneo Styrie, qui nomine Ottocari regis Bohemie omnia bona Ecclesie Salisburgensis deuastauit; idem Salisburgensis Rudolpho scribit, petens ab eo festinum auxilium.


ARGUMENTUM.---Archiep. Salisburgensis Rudolpho nuntiat, in Austria, Carinthia, Styria, hostilia omnia esse persequente Ottocaro quoscunque regi Romanorum fideles; ac demum copias in Salisburgensis ecclesie iura immisisse, que rapinis et cedibus fere omnia pessumdederunt; nullo alio pacto mitigari uelle hostem, quam ecclesie et imperii fidem deserendo. Celerem opem ab eo petit, ne modicum quod remanserat corrumpatur.

Indignatio, quam concepit indigne aduersus Salisburgensem  [Salzburgensem] ecclesiam dominus rex Bohemie [a 3Kb] , sicut experimento didicimus, non quiescet donec nostrum et ecclesie nostre uestigium deleatur a terra. Postquam enim omnes et singuli perierunt in Austria, Styria et Carinthia qui colebant iustitiam, et Romani 393 imperii legibus paruerunt, postquam fidelis nostra deuotio remoueri non potuit uel mutari, multis tentata terroribus, uariis illecta promissis, et a rege predicto sollicitata quam pluribus blandimentis. Ecce quod tali die capitaneus Styrie nomine regis predicti omnia ecclesie Salisburgensis predia, fora, castra et oppida exercitu congregato inuasit hostiliter, captis hominibus, et plerisque occisis, deductis rebus mobilibus, immobilibus uero per ignem et gladium tam crudeliter deuastatis, quod iam de omnibus suis rebus superesse nichil cernitur ecclesie memorate, quod non sit ab  hostibus conculcatum [b 1Kb] . Quamuis autem cum deuota humilitate prostrati pacis gratiam, uel saltem treugarum inducias petiuerimus ab eodem rege, nulla tamen certa hec conditione perficere quiuimus, nisi aduersus Romanam Ecclesiam, sacrumque Romanum imperium temerato fidei nostre debito uoluissemus effici infideles. Nos igitur in angustiis pro Augusti reuerentia constituti, imploramus auxilium, et subsidium exspectamus uestre felicissime maiestatis, cum dolore et gemitu postulantes, quatenus saltem reliquiis dicte ecclesie miserabiliter derelictis, ne id ipsum tenue et modicum facultatis, quod ab unguibus depredantium cecidit, absorbeatur iterum ab eisdem, festino suffragio succurratis, antequam nos contingat totaliter consummari



394 EPISTOLA XuI. Rudolphus ad proceres regni Hungarie scribit se breui ultionem sumpturum de ipsorum hoste rege Bohemie.



ARGUMENTUM.---Rudolphus Hungarie proceres de fide et sollicitudine in adolescentes Ladislaum regem ducemque Andream, ab se adoptatos in filios, collaudat; factisque comprobaturus dicta eos allicit ad petendos honores in regno Romano, siue in aula, sibi esse cordi affirmans, pristinam eius regni gloriam instaurare, emulique Ottocari audaciam, Deo auspice, infringere.

Quod illibate fidei uestre uirorem et decus potentie naturalis illuminant, quod inuariabilis animi uestri robore rutilantior puritatis scintilla resplenduit, lucidis operum argumentis apparuit et realibus claruit documentis [d 1Kb] , dum inclytos Ludouicum [e 1Kb] regem Hungarie et Andream ducem Sclauonie filios nostros carissimos sorte fatalitatis humane paternis  orbatos solatiis  gratis non desinitis preuenire seruitiis, et eisdem in suis et regni agendis officiosis et indesinentibus non cessatis amplexibus inherere. Super quibus utique laudabilibus actibus uestris, in quibus nimirum nobis, uelut in delectabili quadam refectione complacuit, redibitionibus gratiarum amplissimis studia uestra prosequimur et commendatione laudabili collaudamus. uolentes igitur erga uos propter hoc realiter potius quam uocaliter affluentius abundare, pro munere petimus speciali, quatenus si que in regno Romano uel apud nos huiusmodi prerogatiue refulgeant, quod ex his uester animus oblectetur, a nobis eas cum obtinendi fiducia requiratis. Sic enim procul dubio nobis est cordi et cure illud magnificum 395 et famosum Hungarie regnum in antique glorie fascibus rediuiua reformatione dirigere, sicque ipso illeso persecutoris  illius illidere feritatem [b 2Kb] , quod nulla prorsus personarum aut rerum dispendia euitare proponimus, quin ad edomandam eiusdem fastuosi superbiam sub uictricibus aquilis [c 1Kb] , duce Domino exercituum, intendamus: ut discat amodo, posito supercilio per seipsum, quam sit durum quamque difficile contra stimulum calcitrare.



EPISTOLA XuII. Rudolphus imperator [d 1Kb] commendat filium suum primogenitum, quem in Austriam cum copiis militaribus premittit, cuidam principi, ut ipsum in omnibus adiuuet.


ARGUMENTUM.---Castra moturus uersus Egram, premissoque Alberto primogenito in Austriam cum ualido exercitu, eidem ab N. iter dari petit per suos fines, promittens grauem haud futurum locis  aut hominibus, rogatque ut populos sibi subditos iubeat presidio esse eidem Alberto, iugum scilicet excussuros, quod illis iampridem Ottocarus imposuerat.

Rudolphus etc., Turbatur non immerito nostre serenitatis animus, et ad iram concitamur uehementius, ac tanto iustius quanto te et ceteros sacri imperii principes et fideles propter fidei puritatem quam ad Romanum geris imperium, grauius per illustris regis Bohemie rabiosam tyrannidem perpendimus tribulari. Sane multiformis dilectionis animum et affectum, quem ad 396 te nostra gerit serenitas, curantes feruentibus atque irremissis desideriis, tibi ceterisque nostris principibus inique tribulatis, similiter et oppressis, operoso ac festino succursu et subuentione potenti ostendere disponimus, et in uoto gerimus uersus Aegram [e 1Kb] una cum filio L. [f 1Kb] , rege regum dirigente feliciter gressus nostros, festinis progressibus nos conferre, primogenito nostro uersus  partes Austrie cum armatorum multitudine et armatorum militum copiositate apparatu decentissimo destinato. Qui cum necesse habeat tuos transire terminos absque alicuius hominum lesione, dispendio, uel iactura, petimus ut eidem nostro primogenito uiam et introitum, iuxta quam de tua fidelitate et discretione inconcussam fiduciam gerimus, studeas preparare; faciens et disponens quod fideles tui de suis munitionibus eidem, imo sibi ipsis subueniant, atque ipsorum negotium in subuentione nostri primogeniti tam ardenter et tam strenue prosequantur, quod abiecto seruitutis iugo per predictum regem ipsis dudum imposito, in amenitate tranquilla pacis ualeant respirare [g 1Kb] . Dictum nostrum filium tue fidei puritati examinate discretionis consilio in totum committimus, et quasi pro filio tibi tradimus instruendum, gubernandum, et ad omnia, que liberationem patrie respiciunt, dirigendum [h 1Kb] .



397 EPISTOLA XuIII. Rudolphus imperator [a 1Kb] duci cuidam significat se moturum contra Bohemum, et ut castra uiciniora occupet [b 1Kb] .



ARGUMENTUM.---Iter sibi tutius comparaturus aduersus Bohemie regem, hortatur N. ut occupet castra hostis sue ditioni finitima quecunque poterit. Premium promittit laudem atque honores.

Quam uersute calliditatis insidiis, quam calumniose intentationis insultibus, temerarius hostis imperii N. in exhereditationem eiusdem imperii machinetur, satis, ut credimus, tibi in uicino est cognitum quod iam transiit ad remotos. Sane cum ad recuperandum possessiones preclaras imperii per eumdem hactenus occupatas [c 1Kb] , imperialia potentie signa mouere in proximo, duce altissimo exercituum Domino, disponamus, sinceritatem  tuam, de qua non modicam obtinemus fiduciam, amplissima qua possumus precum instantia duximus exhortandam, quatenus ad occupationem castrorum predicti regis, que tue sunt uiciniora potentie, [Fors. prouincie], omnes animi tui curas et studia opportuna conuertere non omittas, ut ad inuasionem ipsius per eadem loca liberior nobis transitus pateat, et ingressus habilior [d 1Kb] in perpetuum sue desolationis exterminium nobis et nostris ualeat preparari. Per hoc enim procul dubio tu et tui condignis a nostra magnificentia preconiis preueniri poteritis et precelsis honoribus exaltari.



398 EPISTOLA XIX. Rudolphus Cesar excusat se apud pontificem Romanum, quod ad constitutum tempus non uenerit pro corona imperii suscipienda.


ARGUMENTUM.---Rudolphus protestatur Gregorio X se post Lausanense colloquium nil habuisse antiquius  quam magnificum apparatum pro Italico itinere suscipiendo ad imperialem coronationem  die sancto Pentecostes, ut constitutum fuerat; sed aliquandiu impeditum fuisse grauibus negotiis, que suus legatus enarrabit.

Is, beatissime pater, zelus circa paterni beneplaciti peragenda mysteria incessanter exuberat; is reuera in pectore filialis deuotionis effectus efferuet assidue, circa matris Ecclesie ministerium cultu honorifico prosequendum, quod amodo cum ab amabili uestra nos contigit abiisse [e 1Kb] presentia, nullis omnino pepercimus sumptuosis laboribus, quin regio apparatu decenter accingeremur ad iter, quo sperabamus incedere ad suscipiendum in termino nobis a uestra benignitate prefixo, de sacrosanctis manibus uestris imperii diadema [f 1Kb] . Sed uotis huiusmodi successiua processuum aptitudo non abfuit [Fors. adfuit]. Imo et casuum inopinabilium postmodum ingruentium intricata congeries promptum spiritum a tam grati operis exsecutione gratuita aliquantulum sequestrauit [g 1Kb] . Que quidem negotiosa  obstacula uestre sanctitati potius fidi interpretis eloquio duximus disserenda 399 quam scripto. Propter quod religiosum et honorabilem N. uirum utique fide ac deuotione conspicuum, celibis uite candore nitentem, nobisque prelucidis meritis sue probitatis acceptum, in cuius os super premissis et aliis uerba nostra perfecte transfudimus, ad beatitudinis uestre pedes, ut casus huiusmodi referat, fiducialissime destinamus, humillime supplicantes, ut ei super his, ueluti nobis ipsis, dignemini fidem credulam adhibere [h 2Kb] .



EPISTOLA XX. Excitat Ladislaum regem Hungarie, et Andream ducem Sclauonie, contra regem Bohemie.


ARGUMENTUM.---Rudolphus Ladislao Ungarie regi, fratrique eius Andree duci Sclauonie, tanquam  adoptatis in filios, ac federe secum iunctis, nuntiat se eos, regnumque eorum a tyrannide Ottocari liberaturum; excelso magnoque animo eos  esse iubet: etenim cum equo ac fortunato principe sunt pugnaturi.

Placide parentele coniunctio, que identitatis alterne nos unit amplexibus, sic est nostris infixa precordiis, sic reuera conualuit radicata tenaciter, et memorie nostre plantariis insita iugiter coalescit, quod inter cetera, quorum crebra sollicitudo nos afficit, illud inheret potissime uotis nostris, qualiter uos et inclytum N. quos ut carnem ex carne nostra, et uelut os ex ossibus nostris amplexu, sinuque paterno fouendos sumpsimus, a tyrannide 400 furibunda persecutoris iniqui possimus eripere [a 1Kb] , ac auite hereditatis uestre funiculos congruis finibus ampliare. Sic enim proculdubio nobis est cordi et cure illud magnificum et famosum Hungarie regnum in antique glorie fascibus rediuiua reformatione dirigere, sicque ipso illeso persecutoris illius illidere feritatem, quod nulla prorsus personarum aut rerum dispendia euitare proponimus, quin ad edomandum  eiusdem fastuosi superbiam sub uictricibus aquilis, duce Domino exercituum, intendamus. Ut discat amodo, posito supercilio per se ipsum, quam sit durum quamque difficile contra stimulum calcitrare [b 1Kb] . Eia ergo princeps, in quem proauorum generosa strenuitas uires et animos deriuatione gratuita propagauit, uirum induite uirtuosum, uos robore fortitudinis accingentes. Confidimus autem in diuina clementia, quod non deerit uobis prosper euentus ad omnia, dum in causa facili et equa militabitis, et sub principe zelatore iustitie fortunato [c 2Kb] .



401 EPISTOLA XXI. Rudolphus ducem exercitus ad militiam inuitat [d 1Kb] .


ARGUMENTUM.---Ducem cum parte copiarum in prouincias imperio recuperandas premissum, ob res preclare gestas eximiis effert laudibus; eique nuntiat se propediem profecturum in Austriam  cum magnifico apparatu, regiaque illum munificentia prosecuturum.

 Satis est regie celsitudini patens et cognitum, quanta in te uirtus eniteat, satis claris et placidis elucescit indiciis et notoriis claruit argumentis, quanta strenuitatis et fidei rutilas puritate, dum nostre glorie sitibundus et auidus, personarum et rerum dispendia non euitans, ad exaltationem imperii prosilire non cessas intrepidus, credite tibi nostre militie agmina gloriose ac strenue dirigendo [e 1Kb] . Super quo utique tue constantie, que in operis exhibitione complacuit, commendamus effectum. Sane tua uolumus desideria non latere, quod in proximo, Deo duce, ad partes Austrie in regio potentatu et apparatu magnifico nos conferre disponimus, digna pro meritis te beneficentia liberaliter preuenturi, et iuxta industrie tue consilium fine salutari [f 1Kb] negotio prouisuri [g 1Kb] .





402 EPISTOLA XXII. Fridericus archiepiscopus Salisburgensis absoluit suos diecesanos a iuramento prestito cuidam principi.



ARGUMENTUM.---Archiepiscopus Salisburgensis prouinciales suos a iuramento fidelitatis absoluit, quo regi Bohemorum astringebantur; ac de suffraganeorum consilio se anathemate percussurum minatur quemcunque iuramenti eius obtentu non adherentem Rudolpho.

Fridericus Dei gratia, etc., omnis boni plenitudinem cum salute. Ex quo iurisiurandi sancta religio non est iniquitatis uinculum, sed confirmatio potius ueritatis, uiri prudentes et prouidi, de quorum uos numero estimamus, illud plene intelligunt et faciliter apprehendunt, quod illustri principi N. per uos et alios prestita sacramenta aduersus sacrum imperium, dominumque uestrum serenissimum, nec tenent, nec ligant uos, quod contra ducem et iustitiam statumque reipublice indebite sunt extorta [h 1Kb] ; et  quoniam eadem iuramenta obseruari non possunt sine preiudicio uestre salutis et mortali periculo  animarum uestrarum, nos auctoritate Dei omnipotentis ipsa uobis remittimus et absoluimus [a 1Kb] , imo non esse ligatos denuntiamus ad obseruantias eorumdem. Nos etiam de consilio uenerab. fratrum suffraganeorum nostrorum per excommunicationis sententiam aduersus omnes et singulos procedemus, qui pretextu iuramentorum taliter prestitorum in erroris concepti deuio uagari magis elegerint, quam reduci ad semitam ueritatis aperte, quam [Fors., qua] Romanum imperium Deo iam preduce nos precedit [b 1Kb] .



403 EPISTOLA XXIII. Rudolphus scribit regi Ungarie pro auxilio contra Bohemum [c 1Kb] .


ARGUMENTUM.---Rudolphus uienne consistens iam inde a recessu Ottocari, et undique auxilia contrahens contra eumdem rebellantem, seque ad ultimum  conflictum parantem, regem Ungarorum orat, ut sibi presidio sit in ducatibus Austrie et Styrie, quo si hostis se uertat, eum insequi a tergo se constituisse, regem admonet.

Cum inter reges orbis, et principes affinitatis interdum et amicitie federa contrahuntur, tanto maioris inter eosdem affectionis unio debet merito suboriri, quanto maiores aliis in celsioribus positi speculis dignitatum, uirtutum inferioribus debent exempla disserere quantoque per unanimes uoluntates ipsorum pax firmior crescit in populis, ampliantur honores alterutrum, et suorum roborantur in posterum iura regnorum. Sane contracta feliciter inter nos iampridem alterne connexitatis identitas sic reuera inexstinguibiliter est in nostris radicata precordiis, sic in intimis nostri cordis affectibus est firmata tenaciter, quod delectat nos exsequi per effectum quidquid regalem uestrum demulceat animum, quidquid uestre maiestatis honoribus arbitraturi  fuerimus adauctiuum, incommutabili animo disponentes, confibulationis huius uinculum indissociabiliter  obseruare [d 1Kb] . Hinc est, quod sic contracte inter nos inuiolabilis amicitie debitum uice reciproca repetentes a uobis, iuxta quod uester procurator et nuntius spopondisse dignoscitur, et ad hoc uos solemniter obligasse [e 1Kb] , serenitatem regiam ampliori 404 qua possumus precum affectione deposcimus, et hortamur quatenus mutuo nobis in nostris necessitatibus subueniatis auxilio, et fidelibus ac fautoribus nostris in Austrie et Styrie ducatibus efficax opportuni patrocinii pretendatis umbraculum et solatiosi consilii et auxilii fulcimentum, prout dilecti fideles nostri N. N. celsitudinem regiam duxerint informandam [f 1Kb] . Nos enim in ciuitate nostra uiennensi [g 1Kb] , ut pote regi Bohemie satis contermina, moram utilem ista uice contrahimus, ut si rex predictus temerarios impetus sui gressus in attritionem ipsorum nostrorum fidelium forte direxerit, ipsum a tergo uiriliter insequentes, eumdem regem, predictis fidelibus nostris illesis, allidere ualeamus. uos itaque  quesumus nobis cum festinatione rescribite, quid super premissis in uestro proposito geritur et in beneplacito continetur [h 1Kb] .



EPISTOLA XXIu. Rudolphus recipit cuiusdam excusationem, ita tamen ut nolit ipsum esse inter se et regem Bohemie pacis mediatorem.


ARGUMENTUM.---Bernardi episcopi Seccouiensis deprecationi optimus princeps liberalissime respondet. Pacis arbitrum inter se et Ottocarum negat se illum accepturum, nisi prius Ottocarus immensa damna episcopis illata resarserit: tum uero prebiturum aures rebus rationi congruis.

Litteras uestras [i 1Kb] nobis postremo transmissas affectione benigna suscepimus, ut pote que fermenti, quod litterarum uestrarum 405 prioritas discriminarat  et sparserat, uos reddentes innoxios, uelleris uerecundi uelamina reuelarunt [i 2Kb] . Sane nunquam  hactenus regia celsitudo de uestre rectitudinis inobliquabilitate decredidit, sed in uobis quidquid in puri pectoris hominem ministeriose nature potuerit artificium infudisse, semper existimauit diuinitus inditum esse uobis. Ex his igitur, que sincera precordia rubiginose non susceptibilia cicatricis, iam uerisimiliter produxerunt in lucem celebris opinionis uestre prestantiam, et constantie firmitatem condigno laudum preconio commendantes, excusationem uestram libenter admittimus, et nitentis innocentie titulos approbamus. uiderint tamen illi, qui uobis insciis ueritatis uacuos dictauere libellos, quid honoris et glorie ex commentis huiusmodi consequantur [a 3Kb] . Porro super his que inter cetera celsitudini nostre scripsistis uos uelle libenter ad bonum concordie inter nos et regem Bohemie per mediatoris solliciti modum interponere partes uestras, sic uobis duximus respondendum. 406 Quod cum idem rex ad principes nostros archiepiscopos et episcopos,  ueluti ad pupillam oculorum nostrorum utramque manum hostilis inuasionis extenderit, in eorum continuum exterminium grauiter debacchando, penitus incongruum arbitramur et indecens, eo sic proteruiente ferociter, in euentuum tractandorum et dubiorum inuolucro nos inuolui. uerum si manum retraheret ab offensis, et male facta corrigeret restitutionibus ablatorum, ad ea que forent congrua rationi possemus facilius inclinari [b 1Kb] .



EPISTOLA XXu. Rudolphus cognatum hortatur, ut secum contra regem Bohemie proficiscatur.


ARGUMENTUM.---Principem aut comitem consanguineum hortatur, ut sibi opem ferat aduersus Bohemie regem Ottocarum, magnis eum premiis suaque  beneficentia ipsum, eiusque familiam se prosecuturum esse pro meritis promittens.

De generosi sanguinis unione qua nobis astringeris [c 1Kb] , te degenerare nullatenus arbitrantes, sinceritatem tuam, de qua non dubia fide confidimus, ampliori qua possumus precum instantia duximus exhortandam, quatenus tractus naturalis funiculo parentele qua iungimur, digne pensans quod regie sublimitatis auspicia nobis attributa diuinitus tua sint, tueque posteritatis egregie 407 incrementa perpetua et magnifica fulcimenta, nobis nostrisque fautoribus studeas in instantis casus articulo, contra grassatoris iniqui potentiam, tam uiriliter quam constanter assistere, et nos impugnantes fideliter expugnare. In hac etenim causa tua res agitur procul dubio sicut res nostra. Quare si prompto aggressus fueris animo que petuntur, condignis te ac tuos regia celsitudo magnificabit honoribus, et fecundis beneficentie sue reuera fauoribus ampliabit.



EPISTOLA XXuI. Rudolphus defert cuidam principi officium in imperio, eumque inuitat ad societatem belli, et per illum alios.



ARGUMENTUM.---Consanguineo alteri principi in prouincia Ottocari faucibus exposita confert officium imperii a principibus ratihabendum, cum ad imperialem aulam accedet. Interim ei constantiam in fide commendat, eumque impense orat, ut auunculos suos ad eadem, spe premiorum alliciat

Duplex tibi suppetere non ambigimus incentiuum, quod nobis et Romano imperio adeo ministeriosus, ut apis argumentosa, deseruis: quorum alterum sanguinis  efficit claritudo qua iungimur, alterum uero fidei debitum naturalis, quo te imperio cognoscis astringi [a 1Kb] , quodque rupture non patitur cicatricem. uirilis igitur uiri, quem nec blanda subuertunt, nec terrent aduersa, constantiam digno laudum preconio commendantes, et incommutabili animo disponentes, te, uelut insigne signaculum positum in cor nostrum, condignis magnificare honoribus, et honoribus congruis exaltare, fidelitati tue describimus quod officium N. tibi committimus usque ad nostre beneplacitum uoluntatis [b 1Kb] . Nos enim iureiurando firmauimus, quod imperialia bona sine consilio principum prorsus alienare non possumus, sed ob tue meritum probitatis, cuius prestantia pollet semper et uiguit fides tua, cum ad presentiam 408 nostram ueneris, ipsos principes ad hoc facile credimus inclinare, quod non solum in istis, sed etiam in fecundioribus beneficentie nostre solatiis debeas merito honorari. Porro cum nobilis N. [c 1Kb] sic a  presentia nostra recesserit, quod ipse una cum aliis suis contra hostes imperii Romani potenter exsurgere debeat, et patenter uotiuum tibi patrocinium impensurus, prout ab ipso et coadiutoribus suis, si nuntios tuos ad eos transmiseris, plenius poteris edoceri, sinceritatem tuam attente requirimus et hortamur, quatenus animum tuum alicuius impressione formidinis non dimittens, et ab insidiantium laqueis tuta te prouidentia cautum reddens, in inchoato proposito strenuitate concepta uiriliter perseueres. Auunculos tuos, erga quos uberi affluentia premiorum similiter uolumus redundare, ad assistendum nobis, etc., in ipso negotio quibus possis inductionibus efficaciter allecturus; nos enim tam erga te quam erga ipsos beneficentie nostre dulcoribus sic exuberare concepimus, quod laborum efficienter immemores, copiosa superueniente dulcedine premiorum.



409 EPISTOLA XXuII. Rudolphus cuidam principi gratulatur de concordia inita, eumdemque incitat contra Bohemum.



ARGUMENTUM.---Rudolphus Henrico Bauarie duci, qui optimo publico reconciliatus erat cum Ludouico fratre comite palatino, gratulatur, eumque orat, ut nuntios de nuptiis celebrandis cum Ottone eiusdem filio et regia filia remittat; Ottocarum ab suo latere inuadat, quem ipse aggredietur ab altero, ut medius inter duo incendia non possit effugere.

Grandem cordi nostro materiam exsultationis induxit, quod quiescente iam intumescentie spiritu quem inter uos et inclytum filie nostre sponsum fragor horride tempestatis inuexerat, eius disponente clementia qui post nubilum dat serenum, eidem sic estis uotiue reconciliationis in osculo et fraterna dulcedine couniti, quod utique sicut uobis ad gloriam, sic subiectis fidelibus cedet ad exoptate quietis augmentum [d 2Kb] . uerum ex eo admirationis  causa precordiis nostris infunditur, quod nuntii nostri ad uestram iamdudum transmissi presentiam, super matimonio consummando, tam longam et diuturnam moram in uestra curia contraxerunt, quos quidem finaliter petimus expediri [e 1Kb] . Et quia nostri fideles in Austria diris aduersantis emuli quatiuntur insultibus, et amaris persecutionum intentationibus impetuntur, serenitatem uestram, de qua stabili fide confidimus, ampliori qua possumus precum instantia deposcimus, quatenus inuasores eorum ab illo latere tam 410 uiriliter quam potenter inuadere satagatis [f 1Kb] . Nos enim in digito Dei confisi, qui cause nostre iustitiam comitatur et dirigit, eos ab isto latere taliter impugnare ac expugnare conabimur, in uirtute Germanici potentatus, quod inuasores predicti inter malleum et incudem sera ducentur penitudine patratorum. Sic autem non solum ademptos uobis auitos recuperare poteritis terminos, sed ad ampliora funiculos extendetis.  Unde si placet, mox uisis presentibus, nobis insinuetis expressius quid super his in uestro proposito geritur et in beneplacito continetur.



EPISTOLA XXuIII. Rudolphus scribit cuidam de defectione Carinthiorum ab Ottocaro Bohemie rege.



ARGUMENTUM.---Meinhardo, ut uidetur, Carinthie populos ad sui obsequium pertrahere nitenti nuntiat, ad se accessisse ex eius prouincie finibus N. et N., ueniaque petita statim recessisse indicturos bellum Ottocaro, locaque in iisdem finibus inuasuros. Id cum suis fidelibus communicandum censet, ut alacriores fiant.

Accedentibus nuper ad maiestatis nostre presentiam N. N. et cum eisdem habito diligenti tractatu sub forma huius informatiui, simpliciter abierunt a nobis, quod statim rege Bohemie diffidato, circa fines Carinthie manus inuasionis extendent in eum, et strenue bellicos attentabunt insultus N. et N.  nostris obsequiis in eodem confinio corde et animo, ac opere, prout uerisimiliter creditur, applicandis. Hec igitur dic et manda fidelibus, quos de fortunatis nostris auspiciis arbitraueris gauisuros, ut sicut honorum nostrorum sunt auidi, sic et glorie participio gratulentur, et longe pulsa formidine, augustali brachio confidant se tutari, contra calumniantium impetus [a 1Kb] et insidias emulorum.





411 EPISTOLA XXIX. Archiepiscopus Salisburgensis ac eiusdem suffraganei summo pontifici Romano leti nuntiant per Rudolphum imperatorem [b 1Kb] , cuius uirtutes ac laudes mirifice depredicant, liberatam ab Ottocari Bohemi tyrannide Austriam.


ARGUMENTUM.---Salisburgensis archiepiscopus et  suffraganei post primam Rudolphi uictoriam de rege Bohemie Ottocaro, Ioanni XXI nouo pontifici de eius electione gratulantes, eiusdem regis tyrannidem et audaciam in se aliosque omnes episcopos reduces a concilio Lugdunensi exaggerant, quam uidelicet exercuerat, inhibendo decimas pro subsidio Terre sancte, obtemperationem sancte sedis mandatis, et obsequium regi Romanorum apostolica auctoritate confirmato: nec non illicita extorquendo iuramenta, subuertendo ecclesias incendiis et rapinis, atque iungendo federe cum Tartaris tyrannis. Subinde faustissimis Rudolphi progressibus uberrime enarratis pro liberatione  Austrie, tantum regem, tamque de republica et de ecclesiis bene meritum ei commendant grati animi ergo.

Sanctissimo [c 1Kb] , etc., tales episcopi, etc. Eleuatis in celum manibus redemptori nostro Dei Filio Iesu Christo leti laudes exsoluimus, et ipsius eximie pietati ad grates quas ualemus humiliter inclinamus, qui Ecclesie sue sancte precibus exoratus paternitatem uestram sanctissimam collocauit in speculam eminentem, ut ab alto luceat, et relucens ad instar fulgide margarite mentes illuminet populi Christiani. Hoc eodem felici tempore, quo diuina gratia reuelante, beati Petri apostolorum principis, pater apostolice, meruistis ascendere principatum, Dei Filius benedictus in secula uisitauit in partibus Alemanie plebem suam et erexit cornu salutis nobis. Cornua quidem iusti Dominus exaltauit hoc tempore, et confregit cornua peccatorum, que aduersus corpus totius Ecclesie corrumpendum et  in necem nostram specialiter ferebantur elata. Et licet multi, ut credimus, huius rei apud uestram clementiam fuerunt 412 relatores, nos tamen paternitati uestre rei geste seriem et ordinem ueritatis presentibus reuelamus. Nuper [d 1Kb] nobis ad propria redeuntibus a concilio Lugdunensi, et uolentibus ea prosequi que in ipso concilio fuerant salubriter ordinata, illustris Ottocarus rex Bohemie ad sui presentiam nos uocauit, uocatis expresse prohibuit, ne decimam deputatam in Terre sancte subsidium in suis territoriis colligi faceremus, neue aliquis nostrum salutifere crucis gloriam predicaret. Postulauit etiam ut iureiurando et aliis diuersis cautionibus caueremus eidem, quod nec ad mandatum sedis apostolice, nec pretextu sententie uel precepti a quocunque hominum proferendi, aliquid faceremus, quod a suo distaret proposito; quo sancte sedi apostolice et Romano imperio proterue resistere disponebat, non solum a nobis, uerum etiam ab inferioribus  quibuscunque prelatis nostrarum partium exigens metu terribili illicita iuramenta. Nobis autem nolentibus inquinari hoc scelere, seruitutis aspere iugum imposuit, et defixa mente tandem disposuit innocentiam nostram perdere, exquisitis tortoribus et tormentis, ecclesiarum nostrarum ciuitates et castra, uillas et oppida a fundamentis subuerti constituit per incendia et rapinas [e 1Kb] . Et quamuis tantorum malorum cumulus ad nostrum exterminium suffecisset, ex hoc tamen formidine fecit nos prorsus exanimes rex predictus, quod cum tyrannis et regibus Tartarorum fedo societatis federe se coniunxit [f 2Kb] . Has nostras miserias et Christi iniurias  413 Christianus princeps, et dominus noster carissimus Rudolphus serenissimus Romanorum rex audiens, et frequenter auditas exaudiens preces nostras, congregata fortitudine militaris exercitus, ab ultimis Alemanie finibus castra mouit, longa terrarum spatia et diuersas pertransiens nationes, circa festum sanctorum omnium intrauit districtus terre Austrie, non formidans prerupta cacumina montium, non abhorrens temporis intemperiem hiemalis, nec deserens [defectus] altis niuibus gelide regionis. Postquam principatus Austrie, Styrie, etc., triumphali gloria triumphauit, ciuitatem uiennensem inter alias partium nostrarum optimam, quam adhuc rex Bohemie in sua tenuit potestate, copioso cinxit exercitu, nauibus nichilominus apparatu bellico mirifice ordinatis, quibus latum flumen Danubii transire disposuit, ut predictum regem Bohemie iam de fuge presidio cogitantem in corde Bohemie, uelut profugum occuparet. Dictus uero Bohemie rex  sano quidem, sed tardo fretus consilio, paucorum dierum treugas [trewgas] petiit, petitas obtinuit, infra quos [quas] ad predicti nostri Domini [Rudolphi] uenit exercitum, et ibidem nobis presentibus, fracto quidem animo et genibus incuruatis, deuote petitam ueniam obtinuit, resignatis prius obsidibus, ciuitatibus, castris, et oppidis uniuersis, que dictis principatibus attinebant. De terris uero Bohemie et Morauie prestito fidelitatis homagio meruit inuestiri [a 2Kb] . Hunc itaque principem gloriosum uestre committimus sanctitati, pater piissime, 414 supplicantes humiliter et [non tam humiliter quam] deuote, quatenus propter Deum principaliter uobis habere dignemini recommissum predictum dominum nostrum, in cuius manibus his diebus [b 1Kb] prout signis apparuit euidentibus diuina iustitia laudabiliter triumphauit.



EPISTOLA XXX. Rudolphus regem Ungarie laudat de suscepto secum bello contra regem Bohemie



ARGUMENTUM.---Cum Ladislaus rex Ungarie se opportune laturum auxilia rescripsisset, Rudolphus letitia exsultans, in laudes eximias, uberrimas gratias, promissionesque amplissimas effunditur.  Insignem ei legationem adornat, similem ab eo recepturus, si libuerit.

Illustri et magnifico principi domino domino L., etc., affectum paterne dulcedinis cum salute [c 1Kb] . O quam celebre, quam insigne presagium affuture letitie! O quam grandis, quam eximie uirtuositatis indicium nostris inditum est precordiis de filio tam preclaro, tam 415 excelso pre regibus terre, qui gradatim ad culmina probitatis ascendens, in annis teneris prematuris nititur adornari morum annosorum insigniis, et adulti uiri uxore [d 1Kb] uestiri. Sane quam immense, quam inexplicabilis cordi nostro materiam exsultationis infuderit, quod ad ulciscendas nostras et uestras iniurias [e 1Kb] , que quibusdam indiuiduis nexibus uniuntur, contra communem hostem imperii Romani et regni Ungarie, uestram potentiam tam potenter et magnanimiter excitastis, non sufficit lingua depromere, uel scribentis calamus dignis condecentiis exarare. Propter quod in diuine  laudis preconium organi nostri iubilum attollentes, ad uberiores quas possumus regie celsitudini grates et gratias inclinamus, magnopere pollicendo, quod nunquam ullius hostilitatis aduersitas pacta uobis indissociabilia federa poterit aliqualiter incuruare, quin causam uestram in omnibus proprie propriam reputemus [f 1Kb] . Ecce igitur nuntios nostros solemnes ad presentiam uestram de latere nostro transmittimus, ut uobiscum prouide tractent et ordinent, qualiter nobis et uobis ultra sit magnificentius et consultius procedendum; quod tamen omnino dispositioni uestre relinquimus, cuius nutui nostra desideria coaptamus, et si fortassis uestre regali prudentie uideatur expediens, quod cum ipsis nuntiis nostris ad nos discretos nuntios uestros de uestro latere destinetis, id ualde gratum habebimus, eos qua decebit beneuolentia recepturi et ad uos cum expeditione gratuita remissuri.



416 EPISTOLA XXXI. Rudolphus cuidam significat conditiones federis inter ipsum et Ungarie regem initas.



ARGUMENTUM.---Rudolphus enuntiat quemadmodum ab se tandem fedus est initum cum Ladislao rege Ungarorum, quod pridem fieri ceptum per legatos ultro citroque missos, deinde ratum habitum  litteris publicis, ac demum utriusque contrahentis iuncta dextra, sacramenti loco, absolutum fuerat. Eiusdemque precipue initi aduersus Bohemorum regem conditiones enarrat

Ordinator boni consilii et rectarum dispositor uoluntatum nos cum magnifico principe domino L. sic uniformiter concordauit, quod alter nostrum in alterius damnis et lucris, commodis et incommodis factum proprium uersari estimet et suum speciale reputet interesse [a 1Kb] . Nuper quidem nobis conuenientibus, et leta spectantibus uisione N. uniuersas et singulas promissiones seu ordinationes hinc inde per nostros consiliarios diuersis temporibus inchoatas, et tandem utriusque nostrum patentibus litteris approbatas nos ambo reges pariter constituti ratas et gratas habere, et perpetuo conseruare promisimus, fide data alter alteri manualiter, quam uice et loco prestitimus sacramenti [b 2Kb] . Hoc etiam de communi adiecimus uoluntate, quod in litibus et questionibus  super damnis datis et iniuriis irrogatis, uel aliis quibuscunque quas habemus aduersus 417 illustrem regem Bohemie, unus alterum tam fideliter quam uiriliter adiuuabit, nec unquam sine alterius beneplacito et consensu cum predicto rege treugas, pacem uel concordiam celebrabit; nec de ipsis tractatum habebit, ad quod nos astrinximus sub eiusdem fidei sponsione [c 1Kb] . Ceterum de terminis terrarum nostrarum legaliter distinguendis et distinctis in pace et concordia obseruandis, taliter duximus ordinandum, etc.



EPISTOLA XXXII. Rudolphus quemdam principem certiorem facit de obtenta insigni a rege Bohemie uictoria.



ARGUMENTUM.---Nuntiat amico principi insignem de Ottocaro uictoriam ab se ac federato rege Hungarorum reportatam, cum Ottocari plurimeque Bohemorum nobilitatis cede. Tantum de potentissimo hoste triumphum uni Deo acceptum referri, cuius clementia in extremo periculo morti ereptus fuerat. Ipsi et beate Marie uirgini gratias referendas.

Quantis opprobriis et probrosis iniuriis indesinens reipublice disturbator quondam Ottocarus rex Bohemie illustris nos impulerit, ut ad eius conatus nefarios refrenandos manum nostre potentie leuaremus, nemo te nouit melius, nemo uidit apertius quam tu, princeps carissime, qui conspirationes quas idem rex aduersus nostram salutem fecerat, insidiarum iacula que tetenderat, laqueos quos absconderat, non ignoras. Et quoniam de torrente tanti discriminis  aliquando nobiscum laqueos amaritudinis, haustus felleos accepisti [d 2Kb] , dignum credimus ut et nunc letificatus 418 ex nostra triumphali uictoria feliciter satieris, postquam rei geste perceperis ex his nostris litteris qualitatem. Scias itaque quod nos feria quinta proxima post festum beati Bartholomei apostoli eo loco locauimus castra nostra, quo a tentoriis dicti regis Bohemie uix ad spatium dimidii milliaris Teutonici distabamus. Mane uero sexte ferie [e 1Kb] subsequentis, una cum dilecto filio nostro [f 1Kb] rege Hungarie procedentes, cuneos acierum nostrarum adiunximus hostium stationi, sicque hora diei quasi sexta [g 1Kb] inter nos grauis pugna committitur, in qua dictus rex Bohemie, more strenui pugilis uiriliter se defendens, tandem uictus occubuit, non a  nostra uirtute prostratus, sed Deo potius impugnantes rempublicam subito expugnante collisus [a 1Kb] . In quo etiam bello nobiles regni Bohemie potiores aut mortui gladio ceciderunt, aut uicti certamine, dum se ad presidium fuge conuerterent, ab insequentibus sunt detenti. uerum cum ex ueris et certis indiciis nobis constet quod non nostra sed summi Dei uitam nostram in tanto discrimine misericorditer protegentis potentia triumphauit, presentem preclaram uictoriam illius titulis et honori ascribimus, qui ad nostre humilitatis angustias finiendas, immense clementie sue misericordes oculos tunc misericorditer inclinauit, dum extreme necessitatis periculum imminebat, [b 1Kb] . Tu igitur, princeps carissime, grates Altissimo 419 referas, et ad laudes gloriose Marie uirginis [c 1Kb] cor reuoluas, quorum presidiis uita nostra morti proxima salua substitit, et honor Romani imperii miserabiliter incuruatus uirtute mirabili respirauit.



EPISTOLA XXXIII. Idem Rudolphus eamdem uictoriam summo pontifici Romano significat.



ARGUMENTUM.---Nicolao III summo pontifici insignem eamdem uictoriam enuntians, de Bohemorum regis periurio, ac de pugne huius extreme causis certis, certoque principio diligenter disserit.

Intimandum fore credimus apostolice sanctitati [d 1Kb] , quis euentus finiuerit litem illam, qua quondam illustris rex Bohemie infatigabilis reipublice fatigator, nostreque salutis et uite notorius persecutor  se aduersus nos, et Romanum imperium improuide eleuauit, post prestita nobis et ab ipso male contempta fidelitatis et homagii sacramenta. Dictus siquidem rex in festo Pentecostes proxime preterito [e 1Kb] , contra terras imperii castra mouens, ipsasque 420 rapinarum et incendiorum uastitati subiiciens castra quedam et oppida hostiliter expugnauit. Tot et tantis damnosis iniuriis, et probrosis contumeliis, et contemptibus nos impellens, quod ad statum reipublice defendendum, cuius idem rex pene suffoderat fundamenta, oportuerit saltem sero gladii nobis a Deo commissi educere potestatem [f 1Kb] . Sic itaque in crastino beati Bartholomei  nos et filius noster Ludouicus [g 1Kb] rex Hungarie eo loco locauimus castra nostra, ubi ab exercitu regis Bohemie uix ad milliare Teutonicum distabamus. Mane uero sexte ferie subsequentis eterni Dei auxilio inuocato processimus, signisque belligeris eleuatis [h 1Kb] eo peruenimus, ubi rex Bohemie dispositis aciebus finem  prelii exspectabat. Illic milites utriusque, dum signa hinc inde prospiciunt, fero impetu glomerantur in unum, illic de uirium paritate inter nos strictis ensibus disputatur. Tantus quoque inerat parti utrilibet triumphandi affectus, ut morte uictoriam comparare et uiuere moriendo rem dignam et debitam quilibet estimaret. Illic milites strenui equorum ungulis substernuntur, illic tanto sanguine humano terra perfunditur, ut nedum pugnantibus, sed et pugne duritiam intuentibus uite tedium esse posset. Tandem uero militia nostra non sua, sed omnipotentis Dei uirtute preualens, milites regis Bohemie in uicinum amnem impulit, ubi fere omnes aut gladio interempti, aut flumine suffocati, aut capti, ab hostibus defecerunt. Sicque fuge presidium paucis profuit,  nam fere omnes apud nos [aut] capti, aut mortui remanserunt. Licet autem rex predictus 421 militum suorum agmina dissipata uideret, seque fere ab omnibus derelictum, adhuc tamen uictricibus signis nostris cedere noluit, sed more et animo giganteo uirtute mirabili se defendit, donec quidam ex nostris militibus ipsum mortaliter uulneratum una cum dextrario deiecerunt [a 1Kb] . Tunc demum ille rex magnificus cum uictoria uitam perdidit, quem non nostre potentie fortitudo, sed Dei excelsi dextera causam nostram misericorditer iudicans interemit. Nos igitur hec et alia beneficia ab eo qui eadem nobis contulit humiliter cognoscentes, et ad laudem et gloriam sui sanctissimi nominis referentes, ad omne illud quod gratum altissimo regi Dei filio Iesu Christo [b 1Kb] esse sciuerimus, deuotiori promptitudine nostram sollicitudinem conuertemus [c 2Kb] .



EPISTOLA XXXIu. Rudolphus uictor indulget Ottocari uicti liberis.



ARGUMENTUM.---Pars diplomatis, quo Rudolphus clementiam suam, optimorum principum exemplo, in pupillos Bohemie regis liberos demonstrat, suamque iis gratiam et dilectionem elargitur.

Rudolphus, etc. [Dei gratia Romanorum rex semper Augustus], omnibus in perpetuum. Diui principes, qui diuino nutu terrenum imperium tam armis quam legibus direxerunt, illam sibi uirtutem, quasi proprie propriam attraxerunt, 422 ut non minus uictis parcere et prostratis pie compati quam rebelles uincere et superbos reprimere cogitarent. Sicque reipublice uictricem potentiam misericordia temperabant, sic quoque terribiles hostibus et deuotis amabiles se fecerunt [d 1Kb] . Horum principum et maiorum nostrorum uestigiis inherere uolentes, ad pupillos quondam Ottocari [Ottogari] illustris regis Bohemie [e 1Kb] oculos nostre mansuetudinis clementi  intuitu conuertentes, ipsis pueris gratie nostre gremium, plenique fauoris securum refugium aperimus, etc.



EPISTOLA XXXu. Priuilegium ciuitatis Brunensis in Morauia.


ARGUMENTUM.---Libertates, consuetudines, iura,  priuilegia, ab Ottocaro approbata Brunensi ciuitati Morauie, rata habet, nonnullis eorum ampliatis. Rerum et personarum immunitatem perpetua sanctione roborat. Iudeos ciuium oneribus fore obnoxios iuxta consuetudinem decernit.

Romani uires imperii pietate potius quam tyrannide dilatare uolentes illis uenas clementis uenie liberaliter aperimus, qui ad portum nostri refugii ueniunt gratiam petituri. Hinc est quod nos dilectos fideles nostros ciues Brunenses, qui seipsos et ipsam ciuitatem nostro potentatui humiliter subiecerunt, ad plenitudinem nostri fauoris et gratie gratiosa colligimus uoluntate, eisdem ciuibus tenore presentium huius dimissi [Fors., hinc dimissis] confirmantes omnes et singulas 423 libertates, iura, priuilegia et consuetudines, que, uel quas ex indulto quondam Ottocari illustris regis Bohemie sine contradictione cuiuslibet tenuerunt [f 1Kb] . Ex quibus aliquas gratias ipsis factas presentibus ampliamus. In primis  uolumus, ut telonium quod ad usus ciuitatis eiusdem dictus rex octo annis continuis, ut dicitur, deputauit, duodecim annis continuis ad usum ciuitatis petineat, ad gratiam dicti regis annos quatuor apponentes. Hoc etiam statuimus, ne predicti ciues per diuersas ciuitates et loca imperii pro suis necessitatibus transeuntes, pretextu damnorum uel promissionum a rege Bohemie cuicunque factorum per aliquem pignorentur in facultatibus uel personis [g 1Kb] . Illam etiam gratiam qua per terras Bohemie et Morauie sine solutione telonii hactenus transierunt, ratam perpetuo robore uolumus permanere. Ceterum si predicti ciues probauerint legitimis documentis, quod due uille Curin et Streletz ipsis per regem Bohemie pro marcis trecentis et quinquaginta pignori fuerint obligate, nos eidem obligationi centum quinquaginta marcas apponimus, et sic pro quingentis marcis nexu pignoris tenebuntur. Insuper aree que ad usum ciuitatis antiquitus pertinebant  ad eiusdem ciuitatis commodum reuertantur sine preiudicio alieno. Ad hec perpetua sanctione statuimus, ut nullus baronum seu nobilium terre infra muros ciuitatis in rebus aut personis ciuium aliquam uiolentiam perpetrare presumat. Cordi quidem nobis est, ut quecunque immunitas uel libertas eisdem ciuibus a munificentia regum Bohemie est collata et integra adhuc obseruata, iure perpetuo roborata  subsistat, nec cuiusquam ausu temerario ad iniuriam nostri culminis temeretur. De Iudeis quoque taliter iudicamus, ut in ciuitatis oneribus una cum ciuibus sustinendis seruatas hactenus consuetudines non offendant [a 1Kb] .



424 EPISTOLA XXXuI. Rudolphus regem Hungarie certiorem facit de statu Bohemie et Morauie.


ARGUMENTUM.---Ladislao Hungarie regi, quem merita effert laude ob ualidum auxilium in extremo conflictu cum Ottocaro, omni asseueratione affirmat, nec fedus, nec amicitiam, quoad uixerit, defecturam. Episcopum Olomucensem et proceres Morauie sibi et imperio homagium fecisse coram religiosis, qui de statu etiam Bohemie illum instruent. Hinc suos obsides ei restitutum iri commutatione nobilium Bohemorum existentium apud  Hungaros. Ioannem et fratres utrique olim infensos se noluisse in suam gratiam et patrocinium recipere, neque id facturum deinceps, nisi eisdem, miseratus ipse, indulserit: imo secum ulturum iniurias, si id maluerit.

Magnifico principi, etc. Rudolphus, etc. [b 1Kb] Luminosa sunt opera probitatis quibus uestra regia celsitudo tempore quo oportuit nobis contulit experiri certe societatis uestre plenam constantiam et immaculate fidei infallibilem ueritatem, nec non ut amodo discernamus ab aliis [Fors., discurramus apud alios], quid de uobis presumere debeamus, cum uestre fidei certitudo apud nos fidis operibus sit probata. Meruit quoque iuuenilis animi uestri ualida fortitudo, ut dum de nostris fautoribus et amicis nobiscum late conferimus, uos aliis omnibus preferendum pre ceteris diligamus [c 1Kb] . Et licet dilectus nobis quondam N. illustris filie nostre sponsus [d 1Kb] , ut dicitur, cursu, proh dolor! nimis prepeti metam transiuerit breuis uite, nostre tamen societatis et  amicitie uobiscum inite fundamentum immobile dum uixerimus permanebit. De quo, fili et amice carissime, certa uobis sit et indubitabilis certitudo. Sane uiri religiosi, uiri utique uestri honoris feruidi zelatores, de processu nostro in regno Bohemie habito clare uos instruent, in quorum presentia uener. Olomucensis episcopus [e 2Kb] , et quidam barones Morauie nobis et Romano imperio 425 fidelitatis homagia prestiterunt. Quamuis autem facile nobis esset tam regnum quam pueros extreme subiicere uastitati, multis tamen salubrius et Deo gratius uidebatur,  ut ad uestrum et nostrum propositum consequendum, sine tot hominum et maxime puerorum perpetuo exterminio ueniremus. Nec dubitet regia celsitudo, quod siue fiat, siue deficiat uobis dicta assignatio puerorum, uestrum in hac parte negotium fideli constantia sicut nostrum proprium prosequemur [f 1Kb] ; et quia quidam Bohemi nobiles a uestris baronibus detinentur per quos posset rerum uestrarum restitutio de facili promoueri, serenitati uestre consulimus et ex animo supplicamus, quatenus pro liberatione quatuor personarum dignemini laborare; quarum absolutio uestre et nostre ut diximus uoluntati [g 1Kb] . . . . . Ceterum Ioannes comes nos multum solicitat, ut sibi factam nobis iniuriam ex animo remittentes, ipsum uolentem ad nos diuertere sub protectionis gratia colligamus: cui aliud non curauimus respondere, quam quod regis et regni Hungarie indeuotos ad seruitia nostra colligere dedignamur. Quod si forte dicti Ioannis et fratrum suorum excessibus  dignatio uestra regia dignum duxerit misereri, attente petimus ut damnorum nostrorum innumerabilium per ipsos nobis hostiliter illatorum mentio habeatur. Certos quoque uos reddimus, quod eosdem sine uestro expresso beneplacito nullatenus colligemus, sed si de uindicta communis iniurie cogitare curabitis, utilitatem nostri fidelis et potentis auxilii in his et in omnibus aliis sentietis.



426 EPISTOLA XXXuII. Summo pontifici Romano Rudolphus scribit, et Ecclesie Romane quecunque hactenus ab ipso postulauit, liberalissime concedit.


ARGUMENTUM.---Nicolai III hauddum consecrati epistole, predecessorum suorum repetita per Nuntios et apostolicas litteras singillatim renouanti, reponit, se quantocius obsecuturum filiali obedientia. Se et imperium sancte sedi submittit. Orat ut legatos  suos de coronatione, societate cum Carolo Sicilie rege, ceterisque negotiis acturos benigne audiat et dirigat. Ac denique clerum, quem nuper liberalissimum expertus fuerat, eiusque causas omnes ei prorsus uehementer etiam atque etiam commendat.

Sanctissimo, etc. Rudolphus, etc. Sincere deuotionis integritas et affectus congrui promptitudo, que circa sacrosanctam Romanam Ecclesiam matrem nostram piissimam pridem in pectore nostro tenaciter radicata coaluit, nunc nouissime his diebus [h 2Kb] , quibus  nobis et Christiano populo prouidentia summi patris de apostolico patre prouidit ad uotum [a 1Kb] , sic pullulat et excrescit uberius, sic in omnem iustitie semitam nostre mentis interiora conuertit, quod non solum in nobis mali suspicio, qua nos eadem mater Ecclesia poterat habuisse notabiles, iam perfecte rescinditur, sed et omnis mali species, que in re gesta oculata coniecturatione perpendi potuerat, ut intentio filialis, que nunquam reuera declinauit 427 in deuium, claro clarius elucescat, in patris aspectibus penitus amputatur [b 2Kb] . Ecce igitur uniuersa et singula que a nobis hactenus alma mater Ecclesia postulasse dignoscitur tam per nuntios quam per litteras speciales, applausu beneuolo et assensu gratuito liberaliter approbantes, in his et omnibus  aliis concepimus apostolicis beneplacitis equanimiter conformare [c 1Kb] , supplicantes humiliter uestre clementissime sanctitati, quatenus nos, et creditum celitus nobis imperium ad honorem Altissimi et salutem populi Christiani dignemini prouida dispensatione dirigere, nec non apostolice gratie beneficio confouere [d 1Kb] . Porro industrios et prudentes uiros N. et N. ad beatitudinis uestre pedes fiducialissime destinamus, ut super principali negotio, super amicitia inter nos et inclytum N. iuxta prouidentie uestre consilium, si hoc uoto nostro consideat, solidanda, et super omnibus aliis reipublice Christiane negotiis, que per uestre pietatis industriam promoueri desiderant, nutus uestri fotamine dirigantur [e 5Kb] . Idcirco petitiones nostras et etiam specialiter 428  clericorum nostrorum, qui gratis et fructuosis [a 1Kb] obsequiis nobis ualde se placitos exhibent ac acceptos, seu que ministerio nuntiorum ipsorum eosdem uestre  sanctitati proponi contigerit, exoptate propitiationis uestre dulcedine petimus efficaciter exaudiri.



429 LIBER TERTIUS.





EPISTOLA PRIMA. Sacri Romani imperii electores confirmant donationem Anne imperatrici prime uxori [a 1Kb] factam a Rudolpho imperatore.



ARGUMENTUM.---Sacri Rom. imp. electores ratam habent donationem mille marcarum annui reditus [b 1Kb] a Rudolpho rege Romanorum factam Anne regine  uxori sue ex castris, terris et possessionibus suo arbitratu deputandis, modo earum custodes iureiurando promittant, regina obeunte eos reditus ad ius imperii restitutum iri.

uirtutum candor eximius et laudanda presentia bonitatis, quibus inclyta domina nostra Anna regina [c 1Kb] predicabiliter adornatur, ex sue nos delectamento fragrantie taliter recreando gratificant, et gratificando delectant, quod ad ipsius honorem et commodum ampliandum libenter assurgimus, et ad cuncta, que sibi in salutem proficiant, liberaliter inuitamur. Hinc est quod nosse uos uolumus uniuersos, quod nos una cum aliis nostris celectoribus [d 1Kb] in hoc  motu uoluntario consentimus, et plenum ac liberum impertimur assensum, quod serenissimus dominus noster Rudolphus inclytus consors thori sui eidem domine nostre in bonis, castris, terris, et possessionibus aliis usque ad mille marcas auri redditus in locis sibi opportunioribus, ubi et expedientius uiderit, ualeat assignare, ab ipsa domina nostra ad tempora uite sue pacifice possidenda [e 1Kb] ; 430 ita tamen, quod custodes castrorum, terrarum, possessionum huius  modi, ad hoc iureiurando se obligent, quod mox ipsa domina nostra Anna regina inclyta sublata de medio, eadem bona ad proprietatem et ius imperii fideliter restituant et reducant [f 1Kb] .





EPISTOLA II. Ciuitas quedam Rudolpho gratulatur de prosperis successibus.


ARGUMENTUM.---Cum ad remotas imperii prouincias fama peruenisset, Rudolphum suam in potestatem redegisse Austriam et ceteras prouincias, ciuitas quedam fidelis subdita regi gratulatur de prospero  euentu, felicioremque ominans, demisse orat, ut scriptis ad se litteris rei ueritatem significare non dedignetur.

Excellentissimo, etc. N. Ciuitas promptissimum deuote fidelitatis obsequium [a 1Kb] . Quantas possumus omnipotenti Deo gratias agimus, quod ad regie respiciens cause iustitiam donare uoluit, prout audiuimus, ut serenitatis uestre consiliis atque actuum processibus prospera cuncta succedant. De quo deuotionis et fidei nostre credulitas ad hoc, quod desiderat, facile applicata, conceptis gaudiis in letitia reflorescit, ardenter appetens fructum notitie certissime 431 ueritatis. Quapropter uestre dominii maiestatis deuotione reuerendissima supplicamus, quatenus de processibus et successibus uestris quos utinam prouidentie diuine iustitia bene promouendo, custodiat et perducat ad melius, uelitis auidam nostre deuotionis fidem scripti ueritate regii declarare, ut gaudium quod in auditu concepit prona deuotorum credulitas,  in portum certitudinis optate perducat infallibilis uestre ueritas maiestatis, cuius est de nobis precipere ac uetare, atque statuere sicut libet, quibus promptum est, et erit omnia iussa capere, atque pro posse perficere, quecunque metuende maiestatis mandatum iniunxerit, nullatenus negligendum.





EPISTOLA III. Eiusdem cum superiori epistola argumenti.


ARGUMENTUM.---Alia ciuitas audita insigni uictoria de rege Bohemorum rebellare auso aduersus Rudolphum iustissimum principem, eidem se gaudio exsultare significat ob recentem triumphum, summaque cum deuotione illum orat, ut sibi de tante eius glorie certissimo nuntio sollicite, regias litteras mittere dignetur.

Serenissimo, etc. N. Ciuitas ad cuncta obsequia se paratos [b 1Kb] . Necesse habet, inconcussum esse  ueritatis diuine promissum, et omnis potentia ad nichilitatem conteritur, que contra nutum summi principis communitur. Scriptum est enim, quidquam maligni non posse aduersari iusto regi cum sederit super sedem, et est Spiritus Dei qui loquitur, aduersus quem frustra se attollere omnis arrogantia congrassatur. Audiuimus, iustissime rex, quosdam in rebellionis audacia contra maiestatem regiam presumpsisse, et conatos fuisse sedi iustitie aduersari; quos excellentia uestra triumphaliter superando subegit [c 1Kb] , ad planum sedauit obicis asperum, fecit dura mollescere, ac inimicas elationes cornua stabilia non habere. Super quibus corda nostra conceptis gaudiis adimplentur, et 432 non desinunt in felicitate regia reflorere, tripudiorum recentibus ornamentis. Hic est namque precipuus nostre mentis ardor, hec intimorum uotiua, ut sublimitas uestra cunctis septa prosperis incrementis assiduis condensetur. uerum quia efficacius declarata plus  ualent, et letius principis assertio gloriosa subintrat, sacre regie maiestati deuotissime supplicamus,  quatenus de processibus, quibus prouidentia diuina suppeditat, uelitis aliquid iutimare, per quod auida uestrarum exaltationum nostra deuotio inter adeptos lete tranquillitatis modos tutissime foueatur.



EPISTOLA Iu Committit cuidam defensionem monasterii deuastati.


ARGUMENTUM.---Rudolphus abbatis N. precibus motus, qui plures monasterio suo illatas esse iniurias querebatur a peruersis hominibus, monasterium istud, fratres, res, et personas ad idem spectantes committit N. iuxta abbatis desiderium, regia auctoritate illi mandans, ut nulli deinceps molestie obnoxium esse permittat.

Imperatorie dignitatis diademate [d 1Kb] ac dextera fortitudinis manus sceptrigere insigniis renitentes, dum rimamur mentis nostre secretarium, reuoluentes, quid unctio, quid sceptrum, quid corona regia  [e 1Kb] significet diuinitus nobis data, in sacre delibutionis oleo, quo armi regii sunt peruncti, clementiam, seu misericordiam in afflictos et attritos exercendam, in corona preeminentiam, in sceptro potestatem defendendi oppressos per fortitudinis dexteram intelligimus, colligimus et perpendimus euidenter. Quapropter cordi nobis est omnes Romano imperio subditos, presertim autem ecclesias et ecclesiasticas personas ab insultibus maleficorum quorumlibet protegere, et ad reprimendam peruersorum astutiam consurgere toto posse. Sane honorabilis uir N. abbas monasterii N. ad nostram uenit presentiam, nobis lamentabiliter conquerendo, 433 quod quidam, maligni spiritus seducti impulsibus, Deum non timentes, nec homines reuerentes, eius monasterium in suis hominibus et possessionibus per rapinas et spolia multis iniuriis affecerunt. Timens igitur idem pater uenerabilis, et preteritorum euentibus coniecturam pessimam futurorum,  nostre maiestati humiliter supplicauit, ut predictum monasterium tue deuotioni committeremus cum omnibus suis defendendum ab incursibus malignorum. Nos itaque ipsius precibus inclinati tue fidei puritatem presentibus duximus requirendam, regia nichilominus tibi auctoritate mandantes et concedentes, quatenus predictum monasterium fratrumque conuentum, homines, ipsorum possessiones, bona mobilia et immobilia, nec non omnia ad ipsum monasterium pertinentia uice nostri manuteneas, protegas, defendas, nec permittas ex nunc et in antea ab aliquo indebite molestari.



EPISTOLA u. Rudolphus regi Francie [f 1Kb] de contracta cum ipso affinitate congratulatur


ARGUMENTUM.---Cum per nuptias a Nicolao III conciliatas Clementie filie sue cum Carolo Martello  Caroli regis Sicilie nepote, affinitatem optatam contraxisset cum inclyta domo Francie, letabundus  Philippo III regi officiosissimis litteris rem significat, suam beneuolentiam opportune utilem fore promittens.

Inter cetera quelibet augustalium titulorum insignia nobis attributa diuinitus, inter multa uotiue felicitatis auspicia, quibus dextera Domini latera nostra circumdedit, incessanter id animo nostro reuera suauitatis arrisit in osculo, id immense letitie poculo nostra precordia fecundauit, quod inter nos et uos, in quem utique proauita strenuitas uires et animos propagauit, affinitatis amice connubia sunt contracta [a 2Kb] . Que quidem eo indissociabilius, 434 eo indisiunctius semper seruare non solum, sed et corroborare disponimus, quo cum inclyta domo Francie couniri nos desiderabilius delectat. De nobis igitur quesumus regia celsitudo fiducie plenioris ex litterarum nostrarum affatibus argumenta suscipiat, quod in opportunitatibus uobis nostra sollicitudo non deerit, sed ad cuncta  que uobis honoris et glorie incremento cessura nouerimus, se officiose beneuolam et ultroneam exhibebit [b 1Kb] .



EPISTOLA uI. Rudolphus scribit ciuitati cuidam fidelitatem eius laudans.


ARGUMENTUM.---Ciuitati Tuscie, que suam fidem testata erat erga Romanum imperium, respondet, se eam magnopere commendaturum Romano pontifici, mittitque ad eam legatum, qui suo nomine nonnulla proponet in exsecutionem mittenda.

Rudolphus, etc. Litteras uestras quas regio culmini direxistis affectione benigna suscepimus, uestre deuotionis et fidei quam ad sacrum imperium geritis expressiuas. Sane memorabilem probitatis uestre constantiam, que uos in agendis imperii decorauit pro sua commendatione prosequimur circa  ea que uestre quietis uestrique prouectus augmenta respiciunt, uigilanter intendere disponentes, apud sanctissimum patrem nostrum dominum summum pontificem, ut paterne beneuolentie uobis pretendat umbraculum, curas nostras et operas, quantum  poterimus impensuri [c 1Kb] . Porro uniuersitatis uestre prudentiam exhortamur 435 attentius et rogamus, quatenus N. familiari dilecto super his que uobis nostro nomine proposuerit, fidem adhibere non dubiam et effectus congrui beneficium impertiri uelitis, ut propter hoc uobis ad cuncta que uobis profutura nouerimus semper specialiter astringamur



EPISTOLA uII. Rudolphus dolet quemdam terram suam transiisse incognitum.


ARGUMENTUM.---Principi amicissimo suauiter succenset, quod per Austrie prouincias currendo pertransiens, mutuo utrumque solatio collocutionis orbauerit. Legatum mittit mutue excusationis interpretem.

Rudolphus, etc. [d 1Kb] Quod transitus uester per terre  nostre districtus tam clandestinus exstitit et festinus, ut nobis uestre uisionis et allocutionis amabili recreari solatio non liceret, id non leuem nobis materiam conturbationis intrinsece generauit, ut pote cum quo unum cor et eamdem fore animam placide nos delectat. Eo etenim uehementius dolemus super eo, quo amplius et uos affectasse confidimus, nostra potiori presentia frui uersa uice. Ut igitur hinc et inde super his excusationis amice remedicabile beneficium intercedat, ecce quod N. credentialis, [e 1Kb] etc.



436 EPISTOLA uIII. Rudolphus contrahit cum cardinale quodam amicitiam.


ARGUMENTUM.---S. R. E. cardinalem, cuius nomen in Germania ore omnium celebrabatur, tanquam consilio, et auctoritate apud sanctam sedem plurimum ualentis, et quicum rarum habuerat commercium litterarum, ut frequentius deinceps habeat,  ad suam necessitudinem adiungere optat, seque illum breui coram allocuturum sperat.

uenerabili, etc. Rudolphus, etc. Tot et tanta de uirtuosis actibus uestris apud nos rumorum inualuere  preconia, tot et tantis alma mater Ecclesia uestre predicabilis fame, uestri ministeriosi consilii decoratur insigniis, et auctoritatis eximie titulis adornatur, quod plurimum nos delectat familiaritatis alterne uobiscum inire solatia et affectuum mutuorum conformi dulcedine [a 1Kb] . . . . . Licet igitur hactenus uobis locorum inhabilitate distantibus, rara nostre salutationis epistola nostre mentis interiora suggesserit, licet non crebra litterarum uestrarum allocutione fuerimus recreati, spei tamen concepte de uestra beneuolentia riuulus manare non desinit, sed augmento continuo fecundatur. Nos enim deinceps, opportunitate captata, non solum uos litteris uisitare disponimus, uerum in proximo, duce Altissimo, uobis presentialiter offerre nos [b 2Kb] , ut grate dilectionis affectio successiuis concreta profectibus in profusos et proficuos gratiosi germinis palmites adolescat. Ecce igitur honorabilem, etc.



437 EPISTOLA IX. Rudolphus scribit cardinali [c 1Kb] se ipsi commendans et negotia imperii.



ARGUMENTUM.---Oratorem, siue procuratorem suum apud sanctam sedem ab omnibus legatis Roma redeuntibus multa laude affectum, spe premiorum allicit, ac regie gratie et beneuolentie lenocinio alacritatem addit, ut ad sua et imperii negotia laudabiliter pergat.

Rudolphus, etc. Honorabili, et prudenti uiro N. [d 1Kb] , etc. Nuntiorum nostrorum pro diuersitate temporum de Romana curia redeuntium increbrescens et fida relatio laudes fidei uestre purissime, quam ad nos et imperium animo geritis indefesso, in comitatu regio tam profuso preconio texuit et diffudit, quod uestre grate deuotionis obsequia mente sedula recensentes, ad ea feruenter allicimur, que honoris  uestri pariter et uestrorum accessura nouerimus incremento. uestram igitur honestatem affectu plenissimo duximus exhortandam, quatenus de beneuolentie nostre priuilegio gratioso securi, laudabilis uestri propositi curas et operas circa nos et nostra negotia laudabilioris continuationis officio prosequi non cessetis [e 1Kb] .





438 EPISTOLA X. Ciues Leodienses conqueruntur de quibusdam clericis.



ARGUMENTUM.---Ciues Leodienses conturbati ob priuilegium clero ciuitatis antiquitus concessum, et a Rudolpho renouatum ac declaratum, quod nuper publicatum ab eodem fuerat: eo siquidem ciuitatis et prouincie totius leges ab eiusdem Rudolphi predecessoribus condite subuertebantur; ad eum confugiunt queribundi circumuentionis obtentu, ut quoniam conditor legis ipse est eiusdem interpres et castigator, paci publice ciuitatis et prouincie consulat, priuilegium illud abrogando.

Serenissimo domino suo ciues Leodienses, etc. Quia Dei, a quo omnis potestas egreditur, ordinatione summa reipublice potentia uestre dignoscitur clementie attributa, ut per uestre magnitudinis uigorem conseruetur iustitia, et iniurie exstirpentur,  fidelium debilitas releuetur, et fortium rebellio comprimatur, omnia iusto legum libramine in Saluatoris seruitio dirigendo, ad maiestatis uestre clementiam de penultimis Romani imperii finibus [f 1Kb] recurrentes, sub uestre gratie confidentia speciali celsitudini regie duximus non absque dolore et perturbatione cordium intimandum, quod honorabiles uiri clerus ciuitatis N., licet ipsum omni qua possumus ueneratione colamus, ciuitatis tamen et totius patrie nostre [g 1Kb] quietis et pacis impatiens, cum de illis nichil suspicaremur aduersi, quoddam priuilegium hactenus inauditum a uestra magnificentia sibi, ut asserunt, innouatum, confirmatum, seu etiam declaratum nuper apud nos fecit in multorum presentia publicari. Quod perceptum et in publicationem deductum, quamuis tanquam improuisi tonitrui ictibus et fulminis terrore attonitam turbam turbauerit uniuersam, ipsum tamen propter uestri uenerationem felicis nominis audiuimus reuerenter, ipsiusque recepta copia, et deliberatione  super hoc matura prehabita, quia per idem si dici debet priuilegium, tota lex ciuitatis et nostre patrie pene 439 penitus absorbentur, et decoloratur status nostre patrie generalis ab antiquis temporibus a uestris diuis predecessoribus ordinatus, post diuersa consilia habita cum sapientibus et colloquia in communi, nostra deliberatio tandem in hoc  resedit, quod quia eius est legem interpretari, uel emendare, cuius est condere [a 1Kb] , ad uestre maiestatis audientiam, quam in hac parte calliditate impetrantium credimus circumuentam, sub certa forma duximus communiter et solemniter proclamandum. Sperantes, et in Altissimo confidentes, quod cum uobis patuerit inconuenientia et pericula ex tali priuilegio prouentura, uestra prouida et beneuola sapientia remediis fidelium subiectorum inuigilans, a tantis nos turbationibus et totius patrie grauaminibus releuabit, et ad statum pacificum et antiquum, amputatis noxiis nouitatibus, salubriter omnia reformabit.



EPISTOLA XI. Rudolphus ciues Maguntinos hortatur ad concordiam.


ARGUMENTUM.---A legato Moguntinorum admonitus simultatum inter ciues et ministeriales, qui rem  armis decidere constituerant: simulque rogatus, ut regia obiecta auctoritate imminenti conflagrationi occurrat, respondet prudentia et moderatione utendum, ut stricti enses ab emulis deponantur. Eadem fini se deputasse G. comitem, ut consiliis cum eo communicatis incendium exstinguant.

Rudolphus, etc., ciuibus Maguntinis. Exorte discordie odiosa turbatio, que in finibus uestris seminaria suscipit simultatum [b 1Kb] , 440 per industrium uirum N. regie celsitudini nuper exposita, tanto duriori nos pungit compassionis aculeo, quanto grauiora sentimus ex ea totius terre discrimina suboriri, uolentes ad exstinctionem ipsius incendii studia nostra libenter et liberaliter applicare. Sane uisum est nobis expediens, et consulimus bona fide, quod tante ruine dispendia precauentes, qui estis animalia oculata [c 1Kb] , in huius casus articulo per modestie semitam incedatis. Iusiurandum, quod cum ministerialibus [d 1Kb] iniuistis, ea rectitudinis linea  directuri, quod iuramenti forma super communi pace prehabita, prorsus aliqua lesionis iniuria non tangatur, sed ministeriales eosdem ad pacis et concordie unionem feruenter inducere satagatis. Sic enim saluis uobis et domibus uestris, poterit ignis uicinus parietibus applicari. Quia domus in conflagrationis medio constituta, etsi non consumatur incendio, infirmatur tamen, exhaustis compaginum uiribus ad ruinam. Rogamus igitur et attentius exhortamur, quatenus mox prosilientes in medias exterminii partes, tante scissure discrimina studeatis innate prudentie moderamine reparare [e 1Kb] . Et ecce infra triduum post recessum nuntii uestri de nostra presentia, nobilem  uirum G. comitem propter hoc ad uestram presentiam destinare proponimus ut ipsius cooperante consilio per uos stricti enses de altercantium manibus rapiantur.



441 EPISTOLA XII. Rudolphus de eadem concordia clero Moguntino scribit.


ARGUMENTUM.---Cleri Moguntini futura damna preuidentis precibus exoratus in eadem causa reponit, quod lubens efficacem nauabit operam incendio illi prefocando, ut exitus breui palam faciet.

Rudolphus, etc., decano et capitulo Maguntino. Tribulationum et calamitatum crudeles angustias, quibus bellicus impetus fines uestros inuadere formidatur, tanto compassiuiori nimirum commiseramur affectu, quanto ex his perniciosiora sentimus discrimina pullulare. Propter quod feruentibus uestris  allectionibus excitati ad stabile bonum concordie, et ad exstirpanda totaliter germina simultatum libenter intendimus, efficaces et sedulas interponere partes nostras [f 1Kb] , prout auctore Domino, operis euidentia uos docebit.



EPISTOLA XIII Rudolphus prouidet cuidam domui regulari de ordine Penitentium.


ARGUMENTUM.---Aegre ferens domum religiosam mulierum penitentium in spiritualibus et temporalibus male admodum administrari, S. R. E. cardinalem enixe orat, ut prouisores remoueri obtineat a summo pontifice, eamque domum prouinciali fratrum Minorum committi cum facultate ingrediendi claustrum pro Ecclesie sacramentis administrandis.

 Quia in ciuitate nostra N. quedam est domus regularis de ordine Penitentium, que pati dicitur tam in spiritualium quam in temporalium prouisione defectum, nos ipsi domui eo compatientes instantius, quo illius sexus infirmitas propior est ad casum, 442 paternitatem uestram affectione qua possumus amplissima deposcimus et hortamur, quatenus cum persone prefate domus ex prouisorum suorum, qui sibi [ibi] nunc presunt, incuria, grauia possent sue fame sueque salutis incurrere nocumenta, apud dilectissimum patrem nostrum dominum summum pontificem [g 1Kb] cum effectu dignemini procurare, quod ipsa domus ex prouisorum huiusmodi inutilium  uinculis absoluta, de cetero prouisioni prouincialis fratrum Minorum, ut circa eamdem dextere fiat Excelsi mutatio committatur. Ita quod ipsis personis in ordine pristino permanentibus Penitentium, prouincialis predictus per se, uel fratres ordinis sui idoneos, uisitationis, et correctionis officium in easdem ualeat exercere, et liceat ipsis fratribus ad id prouide deputandis ipsarum Penitentium claustrum intrare ad ministrandum ecclesiastica sacramenta, cum fuerit opportunum.





EPISTOLA XIu. Quidam ex curia Romana commendat quemdam Rudolpho imperatori [a 1Kb] .


ARGUMENTUM.---Procurator regis Romanorum in urbe illi commendat N. optime de eo meritum in negotio coronationis, ut premio atque honoribus ab eodem affectus exemplo aliis sit, quod cum  alacritate animi sequantur.

Serenissimo, etc. [b 1Kb] Ad incrementum uestre glorie pertinere dignoscitur, si apud uestram celsitudinem benemeriti commendati 443 recipiant sue premia probitatis, quo exemplo ceteri de bono in melius animentur. Unde quia uir discretus N. nobis in exaltationis uestre negotio [c 1Kb] fideliter astitit, et commendabilem se ostendit, honorem uestrum pro suis uiribus promouendo, eumdem uestre excellentie quamplurimum recommendo, uestre magnificentie pro eodem supplicans studiose, quatenus ipsum, cum ad uos uenerit, de regia clementia benigne recipere, et in omnibus gratiose dignemini pertractare, tam debite iustitie quam gratie uestre effectum eidem liberaliter impendentes, ut tam ipse quam reliqui exemplo simili prouocati ad magnitudinis uestre seruitium studeant festinare.





EPISTOLA Xu. Episcopus quidam grauamina sui episcopatus Rudolpho exponit.



ARGUMENTUM.---Episcopus multis a Rudolpho beneficiis affectus, adeoque maxime ei deuinctus, egre admodum ferens non posse eum prosequi ad solemnitatem coronationis, quod sua sedes alieno ere grauis ac finitimorum insidiis obnoxia erat, preterea ipse priuatis persone incommodis detinebatur; se excusat obsequio non defuturum post eius reditum promittens.

Serenissimo domino N. episcopus salutem cum obedientia, omni reuerentia et honore. De regalis  abundantia largitatis confiteor me quam plures gratias et concessiones datas liberaliter recepisse, que me adeo sui efficacia conuicerunt, ut quanquam ex debito subiectionis de fidelitate maiestati regie astrictus tenear, in hoc tamen dilatata uoluntas debitum superat, et eiusdem respectu debitum ipsum, licet in se grande sit, pene nullius est momenti. Propter quod me, et mea, ac quidquid sum excellentie uestre 444 totaliter offero; non desperans apud Deum reperire gratiam, apud quem largitionum atque gratiarum abyssus altissima sibi sedem aptissimam collocauit. Postulo igitur humiliter, ut patienter attendens regia serenitas que hic styli officio designantur, ex his me excusatum habeat, mihi parcat et deferat, suam mihi nichilhominus gratiam conseruando. Sane cum ad creditum mihi episcopatum de nouo personaliter aduenissem, in nouo aduentu nouum debitorum ingressus labyrinthum, a furore creditorum adeo undequaque sum oppressus, importune lacessitus, ut uix sufficiant tempora consiliis,  uix reditus suppetant, quibus fauces inhiantium compescere ualeam, quibus possem clamores pestiferos reprimere creditorum. Hisque accedit infortuniis, quod nobiles circumuicini episcopatus mei uiolenter iura certatim occupant, iurisdictionem meam non solum impediunt, sed quantum in ipsis est, ipsam eneruare funditus moliuntur. Qui mihi et Romano imperio quotidie multam possent generare molestiam, si non esset qui conatibus resisteret eorumdem. Quibus etiam cedit in mei adiutorium nocumenti, quod, etc. Propter que et alia sic pecunia exhaustus sum, sic facultatibus denudatus, ut ad presens reddar immobilis ad prosequenda promissa, ceteris insolubilibus alligatus, infirmitate corporis, que mihi licet odiosa, indefessa tamen comes efficitur, his importunitatibus scrupulosis perturbationis et molestie cumulum adiungente. Propter que regia maiestas in his mihi compatiens a uia pro coronatione sua agenda [d 1Kb] , me misericorditer eximat, et mee  discat impotentie misereri. Quoniam in felici regressu, cum assumpta triumphali corona [e 1Kb] redierit, uos uisitabo personaliter, et grati impensa seruitii, preteriti temporis profecto non omittam redimere tarditatem.



445 EPISTOLA XuI. Commendat comitibus et baronibus, etc., nouiter electum episcopum.


ARGUMENTUM.---Siffridum Coloniensem archiepiscopum [f 2Kb] Lugduno a Gregorio X sibi remissum commendatumque,  ut ad ecclesiam et diecesim m maxime turbulentas id temporis, et in archiepiscopos suos iniuriosas, non sine regia protectione transire permittat, comitibus ceterisque ita commendat, ut illum ledere perinde esse sciant, ac regiam maiestatem offendere: obsequium fidelitatis tam sibi quam illi prestent, priscisque simultatibus in obliuionem amandatis tranquillam pacem deinceps colant.

Rudolphus, etc., uniuersis comitibus, baronibus, etc. Infinite misericordie Deus tribulatam iam diutius ciuitatem et diecesim H. [a 1Kb] compassionis et misericordie contuens oculis, exclusis ac amotis bellorum ac aliarum aduersitatum periculis [b 2Kb] , de pastore sciente, uolente et ualente memoratas ciuitatem et diecesim depressas hactenus non absque culpis hominum, ut credimus, proinde releuare, et de honesto uiro N. dignatus est misericorditer prouidere [c 1Kb] . Hic siquidem sanctissimo patri domino nostro notissimus, et quanto  notior tanto inde gratior, multe commendationis ad nos beneficia reportauit [d 1Kb] . Porro nos predicti sanctissimi patris nostri 446 instructi monitis et mandatis, memoratum N. et ipsius ecclesiam cum omnibus sibi commissis, tum sue probitatis merito, tum pro karissimi patris nostri gratiosissimo interuentu [e 2Kb] , specialis gratie et fauoris affectu prosequi cupientes, omnes iniurias, si quas ipsum ex nunc sustinere contingeret, nobis uolentes ascribere, ac dignantes ipsas prosequi tanquam nostras, quapropter uobis mandamus sub obtentu gratie nostre firmiter et districte, quatenus eidem N. electo principi nostro carissimo, membro sacri Romani imperii, tanquam uestro episcopo, intendatis in omnibus fideliter et deuote, sicque uestre fidelitatis obsequium tam apud nostram maiestatem quam apud ipsius paternam prouidentiam mereatur meritum reportare. uosque cum  ipso patre uestro in amenitate pacis et tranquillitate mentis, noua succrescente gaudiorum materia abstersis lacrymis consistere ualeatis.



EPISTOLA XuII. Priuilegium ciuitatis Hallensis.


ARGUMENTUM.---Rudolphus Hallensem Sueuie ciuitatem ob constans sibi et imperio prestitum obsequium regia munificentia libertate donat, ita ut ciues utriusque sexus causas suas persequi, aut in iudicium uocari extra ciuitatem Hallensem non possint.

Ad hoc ad supreme dignitatis apicem a supremo et primo regnorum omnium conditore cognoscimus nos uocatos, 447 quod cum cunctis sub tutela nostri regiminis constitutis in iure, siue exhibitione iuris faciles debemus existere, et in gratia liberales, illis ampliorem gratiam et maioris gratie plenitudinem  dignum ducimus impertiri, qui a nostris et imperii seruitiis nullis aduersitatum turbinibus auelluntur. Cum itaque dilecti filii N. ciuitatis Hallensis tam deuota fidelitatis seruitia nobis impenderunt et impendant [f 1Kb] , quod ipsorum preces apud nostram maiestatem exauditionis gratiam et effectum eius quem desiderant mereantur, nos ipsorum humilibus precibus inclinati, uolumus, et pro speciali gratia hanc ipsis libertatem tradimus, traditam, et concessam auctoritatis regie presentis decreti munimine confirmamus, quod nemo ciuium ciuitatis Hallensis utriusque sexus extra ciuitatem Hallensem stare iudicio compellatur, siue realis, siue personalis, seu alia contra ipsum quecunque actio attemptetur. Imo si quis contra quemquam ciuium predictorum quidquam habuerit actionis, illam coram iudice ciuitatis eiusdem iuris ordine prosequatur, etc. [g 1Kb] Nulli ergo, etc.



EPISTOLA XuIII. Rudolphus commendat Coloniensem electum pontifici Romano.



ARGUMENTUM.---Siffridum canonice electum Coloniensem archiepiscopum multis effert laudibus apud pontificem Lugduni commorantem, oratque ut consecratum et sacro pallio de more ornatum ad suam sedem ingentibus obnoxiam calamitatibus quantocius mittat, nisi forte sublimiori loco exaltandum deliberauerit.

Inter cetera quorum nos peruigil cura sollicitat, quorum desiderabilis expeditio mentem nostram exagitat incessanter, illud reuera tranquillo sancte matris Ecclesie statui, reformationi 448 diuulsionis imperii, ac subsidio Terre sancte potissimum credimus expedire, quod ecclesie regni Alemanie destitute pastoribus noua nouorum sponsorum substitutione  refloreant, et prouisionis optate solatio recreentur. Inter quas utique quanto presignius cunctis ueneranda Coloniensis ecclesia renitet, quanto etiam grauiorum persecutionum procellis impetitur, et immaniorum perturbationum calamitatibus impulsatur, tanto celerioribus indiget uestre paterne prouisionis auxiliis subleuari [a 1Kb] . Et quia N. [b 1Kb] laudabili perhibente testimonio plurimorum, a iuuentutis sue primitiis semper fuit caterua uirtutum stipatus, honesteque conuersationis et uite preconio insignis; pro eo beatitudini uestre piissime supplicamus affectu quo possumus ampliori, quatenus cum ipsa ecclesia scienter expostulet suo salutari regimine dirigi, et amabili sua presentia confoueri, eumdem electum ad ipsam ecclesiam gubernandam quantocius destinare  dignemini ex innata paterne clementie compassione celeriter expeditum [c 1Kb] , nisi forsitan ipsum sublimioris loci regimini, ad quod procul dubio reputatur idoneus, uestra pia circumspectio, sue multimode probitatis obtentu decreuerit deputandum [d 1Kb] . Speratur quippe certissime, quod per eum, uelut per columnam immobilem fulcietur imperium, et in domo Domini idem electus nichilominus ut oliua fructifera germinabit.



449 EPISTOLA XIX. Rudolphus commendat Philippo regi Francorum monasterium Auree uallis Cisterciensis ordinis [e 2Kb] .


ARGUMENTUM.---Rudolphus a Cisterciensibus cenobii Auree uallis diecesis Treuirensis rogatus, ut quoniam in imperii ultimis finibus constituti graues patiebantur molestias ab iniquis hominibus, sub regis Francie patronicio eos poneret, eidem  regi petitiones monachorum exponit, eorumque uotis plenissime obsecundat.

In regum thronis sublimibus, et quibuslibet aliarum tribunalibus potestatum, que catholice fidei fulgor illuminat, ubi presertim locorum habilitate contigua uicinantur, ea precipue debet uotorum uigere conformitas, ea conualescere debet indissociabilitas animorum, ut alterutrius imminente dispendio, effectiuo compassionis alterne solatio recreentur [f 1Kb] . Quod utique, quia uestre serenitati libenter offerimus uobis, et uestris [in] opportunitatibus profuturum, idipsum a uobis sub firme spei fiducia non immerito uice reciproca prestolamur. Sane porrecta nobis religiosorum uirorum N. et N. abbatis, et conuentus Auree uallis Cirsterciensis ordinis [g 3Kb] petitio  continebat, ut cum ipsis a Romani imperii 450 corde ualde sepositis, et in extremis finibus eiusdem imperii constitutis sub imperialis protectionis umbraculo respirare non liceat, malignorum in eos proteruia seuiente, apud uos eisdem dignaremur assistere, quod eorum quieti et paci uelletis intendere cum effectu [affectu]. Quia igitur de regali uestra benignitate confidimus quod [in] indito celitus uestris precordiis a clarorum uestrorum progenitorum propagatione sincere deuotionis ardore, super hoc pio negotio curas uestras et operas nostris desideriis applicetis; celsitudinem uestram attente duximus exorandam, quatenus diuine pietatis intuitu, ordinisque reuerentia, et pro uestra salute, predictis abbati et conuentui, iuxta continentiam priuilegii quod ipsis concessisse dignoscimur, in omnibus possessionibus, hominibus et personis, iuribus atque rebus quibuslibet uniuersis, quocunque nomine censeantur, et ubicunque locorum in imperio consistant,  nec non super omnibus libertatibus sibi per quoscunque concessis, contra quoscunque predicti imperii, cuiuscunque conditionis existant, qui aduersus eosdem uiolenter aut iniuriose proteruiant uestre gratiose defensionis et opportune protectionis auxilium, patrocinium, et leuamen ex regia benignitate dignemini tam libenter quam liberaliter perpetuo impertiri. Hoc enim proculdubio uobis cedet ad meriti cumulum apud Deum, et apud homines ad magnifici nominis incrementum, si dictum monasterium et personas in iure suo manutenueritis, eorumdem iniuriatores, 451 malefactores [eorumdem adiuratores, male fautores], uiolentos predones, et oppressores ubique locorum in imperio, tanquam uestros subditos pena plectentes condigna [a 2Kb] .



EPISTOLA XX. Rudolphus reuocat et irrita facit omnia contraria superiori epistole priuilegia concessa et concedenda.



ARGUMENTUM.---Cum subreptitia et obreptitia quedam priuilegia ostentarentur contraria predicte subiectioni, Rudolphus tam prius concessa quam deinceps concedenda, que cum eadem pugnent, irrita esse declarat nulliusque roboris.

Quia meminimus [b 1Kb] nos illustrem et magnificum principem dominum Philippum Francorum regem interpellasse per litteras speciales nostra regali auctoritate munitas, ut religiosis uiris abbati et conuentui monasterii Auree uallis Cisterciensis ordinis contra quorumlibet inuasorum proteruiam congruum  patrocinium et leuamen exhibeat et impendat, nos ipsos abbatem et conuentum magnopere cupientes eiusdem regis defensione perpetuo communiri, presentibus duximus statuendum, quod quidquid per falsi suggestionem et ueri suppressionem a nobis contra hanc nostram gratiam per quoscunque iam impetratum existit, uel impetrari contigerit in futurum, omnino careat robore firmitatis, nos enim illud in irritum reuocamus, etc.



452 EPISTOLA XXI. Rudolphus ut concordia inter principem et ciues fiat mittit legatum [c 1Kb] .


ARGUMENTUM.---Metuens Rudolphus ne discordia principis N. cum suis ciuibus grauiora damna parturiat, ei legatum mittit pacis interpretem, cui tanquam sibi faciles aures accommodet: obsequium isto maius atque acceptius sibi ab eo prestari  nullum posse significat, ut lenocinio uerborum iras eius frangat.

De tua quiete statuque pacifico crebra meditatione reuera solliciti, tanto amplius circa stabile bonum concordie inter te ac ciues nostros in interioribus nostris precordiis anxiamur assidue, quanto maior promittitur ex ipsius uotiua consolidatione securitas, quantoque grauioris iacture discrimina ex discordie preparari dissidio preuidemus. Sane quia inter alia uotis nostris accommoda salutarem concordie unionem desiderabilius affectamus, ecce quod N. feruidum tui honoris proculdubio zelatorem ad tuam presentiam propter hoc uelut imaginarium nostre presentie, fiducialissime destinamus, affectuosissime te rogantes, quatenus suis, que tibi nomine nostro proponet, exhortationibus acquiescens pro nostra et imperii reuerentia, imo etiam proprio tue commoditatis instinctu ad pacem omnimodam tuum animum studeas efficaciter et finaliter inclinare uel applicare,  sciturus certissime quod in nullo casu, in nullo prorsus euentu tam gratum, tam placidum nobis obsequium poteris exhibere. Idcirco uerbis eiusdem super omnibus fidem plenissimam adhibere te petimus, sicut nostris.



453 EPISTOLA XXII. Rudolphus commendat quemdam canonicum Leodiensi Ecclesie [d 1Kb] , et ut ipsum quamprimum in curiam remittant.


ARGUMENTUM.---Ecclesiam Leodiensem preclara  laude prosequitur, seque ad illam protegendam et honestandam paratum exhibet. Deinde A. suum aulicum in eius canonicorum collegium cooptatum, quem mittit ad possessionem ineundam, ad se quantocius remitti orat, negotiis ecclesie utilius adfuturum in regia curia quam in choro Leodiensi.

Insigne speculum regni Germanie nobilis illa ecclesia, que in oculis nostre beneuole gratie et beneuolentie gratiose continue collocatur, sic animum nostrum suo preclaro candore gratificat, sic splendoris sui lumine intima nostre mentis illustrat, quod nimirum in sue suauitatis fragrantia, uelut in agri pleni odore, cui Dominus benedixit, potissime delectamur. Idcirco non immerito promptum in nobis est, commoditatibus suis libenter intendere, ac honoribus ampliandis in omni promptitudine spiritus aspirare. Sane licet honestus uir A. qui, preclaris suis exigentibus meritis, in conspectu regio ualde gratiosus assurgit, de nostra licentia ad presentiam  uestram accedat, ad prime sue residentie ministerium in ecclesia uestra, deuotione qua conuenit offerendum, quia tamen conditionis et status eiusdem ecclesie circumstantiis prouide trutinatis, et nobis utilius et ecclesie uestre longe consultius arbitramur, quod adhuc eidem ecclesie uestre in curia nostra deseruiat quam in choro; prudentiam uestram rogamus affectu quo possumus ampliori, quatenus super eadem residentia pro nostra reuerentia et utilitate propria, congrua ipsum gratia prosequentes, [a 1Kb] eumdem ad curiam nostram quantocius studeatis remittere, uestris et ecclesie prenotatis seruitiis, inibi fructuosius institurum, 454 scituri certissime, quod propter commodorum augmenta, que uobis exinde prouenient, nos in uestris agendis quibuslibet semper experiemini promptiores [b 1Kb] .



EPISTOLA XXIII. Rudolphus confirmat episcopi Leodiensis sententiam de terminis duellorum prefigendis.


ARGUMENTUM.---Decretum Leodiensis episcopi de proroganda die ad singulare certamen prestituta, arbitrio principis imperii coram quo est confligendum, ratum habet in tota Leodiensi prouincia, ac regia auctoritate mandat ab omnibus obseruari.

Rudolphus, etc., egregiis uiris nobilibus, ministris,  uasallis, et hominibus uniuersis Leodiensi episcopatui subditis. Presidentibus nobis nuper in ciuitate nostra N. pro tribunali solemniter die sabbati, etc., et procuratore uenerabilis Leodiensis episcopi, principis nostri karissimi, inibi comparente, ad requisitionem et iustitiam persone eiusdem, omnium circumstantium applaudente caterua et etiam approbante, sententialiter exstitit iudicatum, quod quilibet princeps imperii iurisdictionem obtinens temporalem, cuiuscunque conditionis existat, coram quo committi consueuerunt certamina duellorum [c 2Kb] , si die prefixo, siue statuto pugilibus ad conflictum ex causis necessariis et honestis, duelli huius pugne non ualeat personaliter interesse, opportuna et utili mutabilitate 455 consilii, sine ulla iniuria partium, idem princeps alium tacite possit diem pro sua commoditate prefigere pugnaturis, ipsiusque duelli conflictum usque in tempus habilius prorogare [d 1Kb] . Hinc est quod nos auctoritate regia dictam sententiam, utpote  rite latam, solemniter approbantes, uniuersitati uestre edicto districtius duximus iniungendum, quatenus super huiusmodi prorogatione conflictuum duellorum, quam per uenerabilem A. prenotatum episcopum hactenus fieri contigerit aut contingeret in posterum, ei pareatis humiliter et deuotione qua conuenit intendatis [e 1Kb] .



EPISTOLA XXIu. Rudolphus iterum regi Francorum commendat monasterium Auree uallis.


ARGUMENTUM.---Cenobium Cisterciensium Auree uallis Luxemburgensis Philippo III Francorum regi iterum commendat, iuxta formam priorum litterarum: nondum enim patrocinium illorum suscepisse eum audierat.

Licet religiosi uiri abbas, et conuentus monasterii Auree uallis sub imperatorie potestatis umbraculo  debeant respirare, quia tamen plerumque nobis in remoto agentibus, peruersorum infesta tyrannide quatiuntur, quorum calumniosos insultus poteritis [poterimus] facile refrenare, serenitatem uestram attentius duximus deprecandam, quatenus iuxta nostrarum patentium continentiam litterarum, quas regie celsitudini alias [f 1Kb] super eorum tuitione direximus, 456 eis libenter et benigne dignemini uestre protectionis uestrique presidii beneficium et solatium  impertiri, ut gratiam apud Deum et homines uobis exinde comparetis uberius, et nos in uestris agendis si se locus ingesserit experiamini merito promptiores.



EPISTOLA XXu. Rudolphus Hospitalarios domus Teutonice in suam specialem protectionem accipit [a 1Kb] .


ARGUMENTUM.---Equites Hospitalarios, seu domum sancte Marie Theutonicorum a Rom. pontifice in spiritualibus, et in temporalibus ab imperatoribus excultam magnisque auctam incrementis, horum uestigiis insistens sub speciali protectione accipit, eiusque priuilegia omnia, libertates atque immunitates confirmat, et renouat, diplomati suum sigillum apponens.

Multifariam uariisque modis Christianus populus diuersarum uirtutum iubare radians, et preclarus  sacrum ac felix Romanum imperium cunctis mundi preferri principatibus, et quibuslibet barbaricis prepollere nationibus fecit in preterito, et disponente omnium Domino efficiet in futuro. Nempe publice rei tuitio de stirpe gemina pullulans, uimque suam exinde muniens, celibi uidelicet militia et terrestri regnum Iuda Leuitice tribui confederat, et utroque gladio se iuuante, sacerdotium imperium, et uicissim regalis auctoritas [b 1Kb] dignitatem sacerdotii solidat et confirmat, sicque alterutrum utriusque eminentia extollitur, et peruersorum malitia extra mundi terminos profligatur. Ea propter non tantum in nostris armis, et armatis militibus, seu bellorum 457 ducibus, quam in religiosorum assidue Deo militantium  deuotis intercessionibus, ac aliis piis operibus nostre spei anchora figitur, et coruscantis nostre glorie solium sublimius et solidius in speculam eleuatur [c 1Kb] . Religiosam itaque uitam ducentibus serenitatem nostram conuenit prospicere ipsorum commodis, et incommoda instantia propellere, futura pericula precauere. Inter ceteros autem illi precipue nostri gratiam beneficii et beneuolentiam promerentur, quibus hospitalitatis piissime et defensionis reipublice, nec non alia pietatis opera suffragantur, qui, abiectis rebus suis, propriis uoluntatibus abdicatis, spretoque suorum corporum cruciatu, ascendentes ex aduerso, pro Romano imperio et pro domo Isrel se murum non formidant exponere, et in proprio sanguine pro fide catholica et paternis legibus animarum suarum pallia rubricare. ueluti uenerabiles ac in Christo karissimi magister et fratres Hospitales sancte Marie domus Teutonice in Ierusalem [d 4Kb] , quorum sancta religio ab imperialibus beneficiis circa  promerendam specialem gratiam, et impetratam multarum libertatum, ac priuilegiorum indulgentiam, apostolice sedis in spiritualibus sumpsit initium, ac imperialis aule hortus floridus, imperatorum plantula et structura a nullo principum tantum, quantum ab imperatoribus in rebus temporalibus habuit incrementum, quippe 458 qui preter Romanum regem, nullum alium habent aduocatum, seu defensorem. Diuine itaque recordationis [e 1Kb] N. imperatoris, aliorum predecessorum [f 1Kb] eiusdem uestigiis inherentes dictam domum tam in capite quam in membris, fratres et confratres ipsius domus, nec non subditos eorum negotia gerentes, cum omnibus bonis mobilibus et immobilibus, que per uniuersum  Romanum imperium rationabiliter possident in presenti, et iusto titulo in posterum poterunt adipisci, seu sint ciuitates, etc., sub nostra speciali protectione suscipimus, et omnia priuilegia, libertates, et immunitates, et scripta quelibet, que a dictis imperatoribus et regibus [a 1Kb] iuste et rationabiliter sunt concessa et indulta, approbantes et confirmantes presentibus innouamus, pendentis sigilli nostre maiestatis typario presentem paginam roborantes.



459 EPISTOLA XXuI. Rudolphus fratres Hospitalis sancti Ioannis in Ierusalem recipit in tutelam et eorum priuilegia confirmat.


ARGUMENTUM.---Equites sancti Ioannis Ierosolymitani pro Christiane religionis fideique catholice defensione contra Saracenos intrepide dimicantes, exoratus sub speciali protectione suscipit una cum bonis  eorum omnibus tam acquisitis quam deinceps acquirendis, confirmatque et instaurat priuilegia, donationes, et iura omnia, que a Friderico II et predecessoribus obtinuerant.

Etsi de regalis procedat beneuolentie largitate, uniuersos [uniuersas] regularis obseruantie professores [professiones] sollicite protectionis et gratie patrocinio communire, honorabiles tamen fratres sacri ordinis hospitalis sancti Ioannis in Ierusalem [b 1Kb] , qui, spreta seculari militia, contra paganice pestilentie agmina producentes intrepide uexilla uictorie Christiane, sueque signa militie rubricante in sanguine gloriosi martyrii, strenue dimicando cum barbaris nationibus pretiose morti se tradere non formidant, a regie celsitudinis brachio tanto debent attentius confoueri in omnibus, tantoque sublimius honorari, quanto feruentius pro defensione catholice fidei dignoscuntur in castris Dominicis militare. Nouerit, etc. Quia igitur prelibatum ordinem fratrum  Hospitalis sancti Ioannis Ierosolymitani, cuius utique sanctitatis odor ut odor agri pleni, cui Dominus benedixit, suauitatis oblectamento precordialiter nos refecit, prerogatiua fauoris amplectimur singularis, et quia ordo dignoscitur titulis ab antiquo florere conspicuis, ac honorum et libertatum eximiis dotibus insigniri, nos intimo desiderio cupientes, quod sui famosi nominis nequeat obnubilari serenitas,  nec status sui prosperitas laceretur in aliquo, uel dispendiose tangatur, deuotis N. supplicationibus 460 inclinati, predicti ordinis fratres et omnes possessiones eorum et bona que in presentia [presenti] nunc rationabiliter possident, aut in posterum iustitia mediante poterunt adipisci, sub nostra speciali protectione ad imitationem diuorum imperatorum predecessorum nostrorum, et regum Romanorum predicta priuilegia, prout superius sunt notata, et uniuersos et singulos suos articulos, omnes insuper donationes, indulgentias, gratias, libertates, et iura prefati ordinis fratribus a preclare memorie Friderico ultimo Romanorum imperatore predecessore nostro ante latam in eum depositionis sententiam [c 1Kb] , et a suis antecessoribus imperatoribus, et regibus Romanorum [d 1Kb] rite ac prouide tradita et concessa, ac si predicta omnia de uerbo ad uerbum presentibus inseri [ingeri] contigisset, expresse de benignitate regia liberaliter innouantes,  et auctoritate regalis culminis, et presentis scripti patrocinio confirmantes. Nulli ergo, etc.





461 EPISTOLA XXuII. Patriarcha Ierosolymitanus Rudolphum hortatur ad passagium, expositis periculis Terre sancte.


ARGUMENTUM.---Patriarcha Ierosolymitanus, et officiales Terre sancte prepropero indigentes auxilio aduersus sultanum Babylonie cum immenso exercitu usque ad eius prouincie fines peruadentem, terrore omnia implentem, machinasque innumeras pro expugnatione urbium parantem, ad Rudolphi potentiam supplices se uertunt, pericula imminentia exponunt, ac futuri discriminis metu auxilia petunt opportuna ante generale passagium.

Excellentissimo, etc. Frater Thomas [e 1Kb] etc., [f 1Kb] cum deuota Terre sancte recommendatione se ipsos, et salutem in eo qui pro salute humani generis dignatus est Ierosolymis misericorditer crucifigi.  Quanto diuina potentia sublimauit uestram gloriosius maiestatem, quantoque donis gratiarum uberius uos inter alios orbis terre principes regis eterni Filii omnipotentia edotauit, tanto in his, que tangunt crucifixi negotium, recurritur fiduciosius ad uestre serenitatis confugium, tantoque promptius opportuna subsidia uestri culminis, pro conseruandis huius modice Christianitatis reliquiis imploratur.  Et quoniam, prout omnium tenet firmiter indubitata credulitas, de dirigendo negotio terre huius feliciter cogitatis, et anhelatis propterea de statu eius frequentius informari, presentia quedam tantum, et breuiter, que terre huius indigenas continua quadam fluctuatione concutiunt, preteritis retentis silentio, ne forte narrationis prolixitas regium offendat auditum, magnificentie uestre presenti chirographo nuntiamus. Nouerit 462 igitur regia celsitudo, quod hostis Aegyptius [a 1Kb] cum ingenti exercitu suo exiit nouissime de Babylonie finibus, et usque ad loca uicina nobis progrediens, ac sua solita calliditate nunc uersus Armeniam, nunc uersus Tripolim, sed et [sedet] nunc circa Tyrum, et Acon, et alia nostrorum loca discurrens, graues nobis et toti prouincie machinatur insidias, et uirium suarum experientiam celerem nobis pro paucitate nostrorum timentibus merito, comminatur apparatus necessarios ad expugnationem urbium, et alia que sui exercitus  infinitati conueniunt, studiosius preparando [b 1Kb] . Sed quid futura dies parturiat, in quos arcum sue prauitatis intendat, quisue futurus sit rerum premissarum exitus ignorantes, sub irruentium periculorum angustiis anxiamur, et quasi sub gladio positi hostili [soli], furoris impetum timore continuo formidamus. In dextere tamen potentis uestre auxilio respirantes, pro qua totus populus cismarinus continuas fundit orationes ad Dominum, preeminentiam uestram unanimiter exoramus, quatenus de magnificentia regia terre predicte calcate Christi pedibus et suo sanctissimo sanguine rubricate negotium assumentes, dignemini pro eius custodia interim, donec per generale passagium [c 2Kb] eruatur de faucibus hostis Christi, de competenti et opportuno sibi tot fluctuanti periculis subsidio prouidere. uiuat et ualeat uestra maiestas regia per tempora longiora, cui nos et terre predicte negotium deuotissime commendamus.



463 EPISTOLA XXuIII. Rudolphus scribit Tridentino episcopo de amicabili compositione cum comite Tyrolensi facienda.



ARGUMENTUM.---Cum Rudolphus componendam recepisset controuersiam inter Tridentinum episcopum et Meinhardum Tirolis et Goritie comitem super quibusdam castris et reditibus, Laudumque emisisset, cui episcopus non steterat grauatum se dictitans, atque interim obsequio uterque defuerat, cum maxime necessarium erat, nunc tandem illam omnino compositurus incommoda Ecclesie sue illi exaggerat, occasionemque ualde utilem proponit, se ab equo et recto non discessurum spondens.

Rudolphus, etc., uenerabili Tridentino episcopo, etc. [d 1Kb] Si attentis nostris laboribus, quos ad  tuas et uiri spectabilis Tyrolensis comitis questiones gessimus, amicabiliter concordandas fructus gratior respondisset [e 1Kb] , et si uterque uestrum serenius aspexisset, quod non nostris profectibus, sed uestris utilitatibus in eisdem tractatibus uacabamus, Romanum imperium hoc sue necessitatis tempore nec uestris obsequiis caruisset [f 1Kb] , nec sincera nostra intentio, que uestris utilitatibus seruiebat, sinistre uocis interpretes passa esset [g 1Kb] . Et quamuis mentis nostre iudicium discussionibus sedulis examinatum nil aliud nobis dicat, quam quod in omni parte, quantum per nos fieri potuit, cauimus et prospeximus iuri tuo, tu tamen, ut dicitur, te a nobis grauatum conquereris, causaris offensum, innocentie nostre non deferens, qui te aliquoties loco 464 nostri defensionis nostre clypeum posuisti. Sane si te rei experientia et euentus difficiles docuerunt, quod ad tuum commodum et profectum nostra consilia te trahebant, adhuc nostro consilio acquiesce, et  sustine cum profectu, ut ecclesia tua grauibus sauciata  periculis, nobis interuenientibus restauretur, si tamen tui arbitrii liberam potestatem uoluntatibus alienis minime subiecisti. Adest quidem per Dei gratiam plena possibilitas et uoluntas, ut utrique uestrum discordandi materiam amputemus, dummodo uobis placeat pari proposito acquiescere illi quam semper sequi proponimus ueritati, nec ex eo segnius uestre quieti et commodo intendemus quod ad aliqualem iniuriam nostram uestra contentio replicata resedit. [a 1Kb]



EPISTOLA XXIX Rudolphus scribit regine Francie de homagio renouando.


ARGUMENTUM.---Cum Berengarius comes prouincie decessisset absque prole mascula, nec licuisset interregni tempore comitatus prouincie et Forkalquerii fiduciario iure a rege Romanorum obtinere,  tanquam iuris imperii, Margaritha Berengarii filia natu maxima per suum oratorem Rudolpho homagium prestiterat, se eiusdem oratori illud renouaturam pollicita, quem Rudolphus mittit cum plenipotentia homagium pactasque alias conditiones exigendi regio nomine.

Rudolphus, etc. Illustri regine Francie, etc. [b 2Kb] Licet industrio uiro N. quem pridem ad nostram presentiam pro recipiendis uestro, et procuratorio  nomine tunc uacantibus nobis, et Romano 465 imperio comitatibus N. et N. [c 1Kb] principatibus cum solemnitate qua decuit destinatis [d 2Kb] , principatus eosdem nomine uestro duxerimus concedendos, recepto ab ipso eodem nomine uestro homagii et fidelitatis debite iuramento. Quia tamen concessionem et receptionem principatuum eorumdem pactiones huiusmodi preuenerunt, quod idem fidelitatis et homagii iuramentum, quamprimum super hoc nostro nomine uos requiri contingeret, nuntio nostro solemni teneremini personaliter innouare. Ecce quod honorabilem N. ad celsitudinis uestre presentiam destinamus in fidei debito, quod nobis et imperio uos astringit, uos presentium serie requirentes, quatenus ei uice nostra nostroque nomine debitum nobis super premissis fidelitatis et homagii iuramentum solemniter innouetis [e 2Kb] . Conditiones alias etiam dicto N. tunc temporis interiectas 466 nobis et eidem imperio Romano similiter in  persona predicti N. liberaliter adimplendum iuxta quod idem prepositus eas duxerit exigendas. Nos enim in ipsum super premissis omnibus, et spectantibus ad premissa transfundimus plenitudinem potestatis, ratum habere per omnia pollicentes et gratum quidquid per sepe dictum prepositum in premissis uniuersis, et singulis fuerit ordinatum, seu etiam procuratum, ac si persone nostre proprie id contingeret exhiberi.



EPISTOLA XXX Rudolphus scribit ad archiepiscopum, ut iuste iudicet.
.


ARGUMENTUM.---Archiepiscopum N. cui tanquam sublimi imperii principi una cum ceteris priuilegiis ius uite et necis in toto eius principatu confirmauerat, admonet ut supremi eterni regis exemplo sine ulla personarum acceptione iudicet, pro certo habens regalem potentiam atque auctoritatem, si opus fuerit, iustis eius sententiis non defuturam.

Rudolphus, etc. N. archiepiscopo, etc. Ex concessione tuorum regalium, quibus te nostra serenitas iamdudum [a 1Kb] apud N. locum inuestiuit, plenam et liberam potestatem in tuis districtibus et territoriis iudicandi, more maiorum nostrorum principum in causis ciuilibus et criminalibus accepisti. Cum enim te esse ex sublimibus principibus Romani imperii  cognoscamus, dubitari a nemine uolumus quin merum imperium tuo principatui sit annexum, 467 per quod habes ius aduertendi in facinorosos homines et gladii potestatem, per alium tamen, prout ordini et honori tuo congruit, exercendam [b 1Kb] . Ceterum cum iuxta legitimas sanctiones delictum omnem emunitatem [c 1Kb] auferat et priuilegium omne tollat, uolumus et mandamus, quatenus omni priuilegio, nobilitate, seu dignitate cessantibus iusto etenim iudicio iudices, et iudicari facias pro qualitate criminum criminosos tam in facultatibus quam personis [puniendo]. Tu igitur formam boni presidis induens, ad cuius sollicitudinem maxime pertinet, ut prouincia sibi commissa malis hominibus expurgetur, ad iudicandum sine delectu et differentia personarum uiriliter accingaris, eterni regis intuens imperium, qui precepit dicens: Ita iudicabitis magnum et paruum [d 1Kb] , nec dubites quin propter tuas iustas sententias quas protuleris exsequendas regalem potentiam, si opus fuerit, adducamus. Illud  enim nostro proposito et Romanis legibus est aduersum, ut pro cuiuslibet criminosi crimine puniendo, regalis auctoritas specialiter requiratur, cum iuxta statuta diuorum principum Romanorum non crimina, sed uindicte criminum sint regiis auribus inferende.



EPISTOLA XXXI. Rudolphus cuidam concedit montes quosdam excolendos.



ARGUMENTUM.---Alberto Lincke et sociis montes argenti fodinam habentes excolendos concedit cum onere soluendi erario regio consueta iura.

Successu temporis ab humana recedit memoria quod non firmat auctoritas, et testimonia non roborant litterarum. Id attendens 468 nostra serenitas, ea que de quibusdam argenti fodinis [e 1Kb] facienda decreuimus, presentibus litteris dignum duximus annotanda. Nouerint igitur tam presentium etatum homines quam successio futurorum, quod nos Alberto dicto Lincke et suis sociis montes, etc., concessimus excolendos, et eorum usibus seruituros. Ita quod de iisdem montibus iura, que et ab aliis similium montium cultoribus, nobis exsoluantur, etc. In cuius, etc.



EPISTOLA XXXII. Rudolphus episcopo cuidam quemdam abbatem commendat.



ARGUMENTUM.---uacante abbatia, cuius abbas erat princeps imperii, duobusque ad illam assequendam nitentibus, que res mortui principis desiderium et ecclesie illius discrimen Rudolpho suggerebat, idem rex Romanorum episcopo Constantiensi etiam atque etiam commendat illum qui in ecclesie possessione erat, tanquam uirum prouidum et probum atque ecclesie eidem solatio futurum.

Ut mea uos sicut et nos argute mentis oculata fide possetis agnoscere, quot et quantis erumnarum pressuris sacrum Romanum concutitur imperium, concussis columnis quibus idem imperium uires recipere  debuit subsistendi; he pressure in abbatia N. [f 2Kb] duabus personis in contrarium laborantibus pro eadem, in tantum se sensibus ingerunt singulorum, quod non solum nos defectum 469 tanti principis [g 2Kb] sustinemus, uerum etiam ipsa ecclesia, si ueloci subuentione careat, recuperande salutis spe sit perpetuo caritura. Id ex compassione loquimur, et extrema  ueritatis conscientia dicimus, quod N. in possessione ipsius ecclesie nunc existens, ipsi preesse et prodesse scit et potest, ac per ipsius sollicitudinem memorata ecclesia ad statum felicitatis pristine peruenire. uos itaque, pater reuerende, amicorum sincerissime, inspecta causa iustitie supradicti N. ipsum nostri causa, quantum cum Deo et honestate poteritis, promouere precum nostrarum intuitu studeatis, sic quod predicta ecclesia tam prouido, tamque probo, sicut ipsum esse credimus, et ex certis signis cognoscimus, pastore gaudeat, et abiectis meroribus, taudem consolationis beneficia per eumdem et nos recipere mereatur.



EPISTOLA XXXIII. Rudolphus cuidam compatitur, et eumdem consolatur.


ARGUMENTUM.---Principem, aut comitem in angustiis positum ab emulis imperii excusat, quod sibi  auxilium ferre non possit exercitum comparanti, eumque solatur spe leuamenti possibilis.

Exposuit nobis honorabilis uir N. dilectus notus noster feruidus tui zelator honoris, pressuras immensas et uarias persecutionum angustias, quibus utique his diebus tempestuosi temporis procellosus te turbo turbauit. Super quibus interne reuera compassionis 470 incommoda non sentire nequiuimus, utpote pacem tuam, et tranquillitatem uotiuis affectibus exspectantes. Ex his igitur quadam uerisimili coniectura perpendimus, quod non potes, ut cupis, hac uice te nostris habilitare seruitiis et necessitatibus commodare. [a 1Kb] Sciat itaque tua sinceritas pro constanti, quod tuo disponimus aspirare leuamini et inquietudini tue, prout poterimus, bono modo deferre.



EPISTOLA XXXIu. Rudolphus concedit cuidam principi facultatem cudendi monetam.



ARGUMENTUM.---Diploma de facta potestate episcopo N. imperii principi cudendi monetam; quo eam admitti per totum imperium precipitur, dummodo legalis fuerit.

Etsi ad omnes Romani imperii fideles munificentie  nostre dexteram debeamus extendere debitricem, principes tamen ueluti bases egregias, quibus imperii celsitudo potenter innititur, speciali prerogatiua nos decet attollere, et condignis beneficentie nostre fauoribus ampliare. Ea propter nosse uolumus uniuersos tam posteros quam presentes, quod nos accepta et placida grate deuotionis obsequia, que per N. nobis impensa sunt hactenus et adhuc impendi poterunt, nobis et sacro imperio gratiora, benignius intuentes, et propter hoc magnopere cupientes, ut ipse ac episcopatus ipsius uotiuis congaudeant commodis, et augmentis continuis prosperentur, quod idem N. in ciuitate N. monetam legalis numismatis cudi libere faciat, sibi ex liberalitate regia liberaliter et libenter annuimus, et presentium sicut duximus concedendum, uniuersis et singulis sub districtu Romani imperii [b 1Kb] constitutis, dantes hoc edicto regali districtius in mandatis, ut ipsam monetam, quatenus legalis exstiterit, omni  contradictione postposita, reuerenter admittere non omittant.



471 EPISTOLA XXXu. Rudolphus mandat ut moneta cuius cudende facultatem cuidam nobili concesserat, sine impedimento aliquo recipiatur.


ARGUMENTUM.---Cuidam nobili facultatem facit cudendi monetam, quam admitti iubet, dummodo sit legalis, in omnibus ciuitatibus et locis eiusdem in iurisdictione existentibus.

Auguste magnificentie potentatus augendi honoris imperii sitibundus illorum augmentis et commodis se libenter habilitat et inclinat, qui generositate spectabiles erga sacrum imperium fidei rutilant lumine clarioris [c 1Kb] . Sane cum nobilis N. suis preclaris obtinuerit meritis apud regiam maiestatem, quod sibi perpetuo cudere liceat infra terre  sue districtum monetam legalis numismatis de licentia nostra et regalis plenitudine potestatis, uniuersitati uestre auctoritate regali districte committimus et mandamus, quatenus ipsam monetam legali impressione formatam [d 2Kb] , quam cudi fecerit idem nobilis, ut superius est expressum, in locis uestris et ciuitatibus reuerenter admittere studeatis,  alterna commercia permittentes, et ea quouis impedimento cessante liberius exerceri.



472 EPISTOLA XXXuI. Rudolphus confirmat cuiusdam monasterii priuilegium. [a 4Kb]


ARGUMENTUM.---Rudolphus concedit monasterio Zweytalensi liberam deductionem duorum talentorum salis per Danubium: quod priuilegium iampridem concessum eidem fuerat a Friderico Austrie duce.

Imperialis thronus extollitur et Augustalis honoris titulus decoratur, cum ad loca religiosa consideratio benigna porrigitur, et eorum status et commoditas liberali munificentia promouentur. Ea propter notum fieri uolumus fidelibus nostris tam modernis quam posteris uniuersis, quod nobis uienne presentibus, promouente Domino feliciter nostri culminis incrementum,  et ducatibus Austrie et Styrie dominio nostro prospera sorte subactis, abbas 473 et conuentus N. priuilegium ab A. dicto monasterio clementer indultum nostre celsitudini presentarunt, suppliciter postulantes, ut ipsum priuilegium de uerbo ad uerbum transcriptum innouare, et que continentur in eo confirmare de nostra gratia dignaremur. Cuius tenor, etc. Nos igitur, qui ad ampliandum ecclesiarum statum et locorum religiosorum commoditates augendas pio fauore tenemur intendere, priuilegium  ipsum de uerbo ad uerbum presenti priuilegio inseri iussimus, singula que in eo continentur de imperiali gratia confirmantes, statuimus et in periali sancimus edicto, ut nulla persona alta uel humilis, ecclesiastico uel secularis, predictos abbatem et conuentum monasterii nominati super premissis contra presentis priuilegii nostri tenorem ausu temerario molestare presumat, etc. [b 2Kb]



EPISTOLA XXXuII. Rudolphus infamem restituit in pristinum gradum.


ARGUMENTUM.---Cuidam ob graue delictum proscriptionis sententia damnato non modo flagitii penam remittit, sed ipsum flagitium delet. Quare illum omni ab infamie nota liberum esse decernit restituitque in integrum, ac si nulli unquam crimini fuisset obnoxius.

Nobile opus sedentis in solio, clementia suadente,  prosequimur. Si per lubrica culpe deliramenta cadentibus, ad subleuandi 474 remedia cito se nostra manus habilitat, et indulgemus obnoxiis ueniam post reatum, ut dum primi parentis in posteros deriuata discrimina in naturalem transgressionis normam fluxisse cognoscimus, reparationis gratiose suffragia libenter supplicibus largiamur. Ea propter nosse uolumus uniuersos, quod cum N. fuisset ob noxe cuiusdam infamiam proscriptionis sententia, dictante iustitia, condemnatus [c 2Kb] , nos ex innate nobis humanitatis  prerogatiua [a 2Kb] pensantes, quod si culpa non esset, locum uenia non haberet, et cupientes misericordie condimento iustitie temperare rigorem, presertim cum post iniuriam fuerit satisfactum, predictum N. de regalis mansuetudinis beneficio plene ac integre restituimus pristino ordini suo, mandantes tenore presentium uniuersis, ut sicut prius ad omnes actus ciuiles et publicos admittatur.



475 EPISTOLA XXXuIII. Rudolphus mortuo procuratore alium substituit in Romana curia.


ARGUMENTUM.---Deplorat mortem magistri Pauli de Interamna oratoris, seu procuratoris sui apud sanctam sedem, atque officiosissimis uerbis cardinalem amicum, illi substitutum maturo consilio, demeretur, eique sua negotia promouenda committit.

 Propinatum nobis nuper ex lugubri obitu pie record. N. [b 1Kb] dire nimis amaritudinis calicem lacrymosis singultibus haurientes, dum consideramus in intimis, nos ex amissione ipsius irrecuperabile damnum passos, ad unicum recurrimus sedula meditatione consilium, quod ex quo manus Altissimi tam graui punctura nos pupugit, et tam uigili promotore priuauit, in uos fiducialiter omnium agendorum nostrorum congeriem congeramus, utpote qui et nostis et uultis necessitatibus amicorum sincere consulere [c 1Kb] , ac remediabiliter subuenire. In uobis igitur anchoram spei nostre post Deum precipue collocantes, paternitati uestre [d 1Kb] piissime supplicamus, quatenus nostris  promouendis et expediendis negotiis, salutaribus uelitis adesse consiliis et auxiliis opportunis.



476 EPISTOLA XXXIX. Rudolpho scribit Cypri rex, ut sibi de suis successibus scribat.


ARGUMENTUM.---Rex Cypri magnopere optans Rudolphi felicitatem nosse, solatio futuram infelici statui Terre sancte, sibi ab eodem nuntiari cupit, quomodo procedat negotium subsidii pro Terra sancta. Seque, dum scribit, esse sospitem nuntians, idem de eo audire desiderat. Innouationes aliquot factas in Syria, pariterque alia nonnulla arcana a legato, quem mittit, auditurum dicit.

Excellentissimo, etc. Cypri rex [e 1Kb] , etc. Quoniam continuis desideriis affectamus audire uotiuos successus magnifici status uestri, cuius prosperitas ad magnam  indubitanter consolationem cederet lacrymabilium euentuum Terre sancte [f 1Kb] , imperialem excellentiam uestram, affectu quo possumus, imploramus, quatenus prosperos rerum que circa nos aguntur euentus [g 1Kb] , quos indesinentibus optamus proficere incrementis, nobis sepius per dominabiles uestras litteras significare uelitis, uestra beneplacita et mandata fiducialiter iniungentes. Scientes quod in confectione presentium plena uigebamus per Dei gratiam cordis sospitate, hoc idem affectuose de uestra magnificentia desiderantes audire, et affectuosius, si possibile foret, cordialibus oculis intueri. Statum uero Terre sancte prefate, et ea que nunc sunt innouata, per N. maiestatis uestre imperialis [h 1Kb] magnificentia  scire et intelligere poterit, et quedam que sibi iniunximus proponenda.





477 EPISTOLA XL. Rudolpho patriarcha Ierosolymitanus pro subsidio Terre sancte.


ARGUMENTUM.---Patriarcha Ierosolymitanus et officia Terre sancte iterum auxilia petunt a Rudolpho, quem utpote Syrie rerum non inscium impensius rogant, ut necessitatis atque egestatis nobilium et plebis misereatur. Tyranni Babylonici immanitatem in Christianos Armenie enarrant, in Antiochena regione castra metatum pauorem late effundere aiunt, ita ut, infirmioribus locis relictis, ad munitiora omnes confugiant, que pro uiribus ad furorem hostium repellendum aptabantur. Se non posse nisi lacrymis alienas angustias subleuare;  multa munitionum genera sibi deesse ad resistendum hosti ualidissimo, perituros nisi opportuna ueniant auxilia. Legatum mittunt, equitem diutissime uersatum in Syria, eumque Rudolpho etiam atque etiam commendant.

Excellentissimo et potentissimo principi, etc. Frater Thomas [a 1Kb] humilis peregrinus in Ierusalem Ballianus, comestabulus regni Ierosolumitarum. et uicarius  regnorum Ierusalem et Cypri, etc. cum Terre sancte supplici recommendatione se ipsos [b 2Kb] . Magnitudinem regiam latere non credimus, quantis oporteat cismarine Christianitatis residuum cautelis aduersus hostiles insidias munitionibus 478 contra inenarrabilem tyranni potentiam [c 1Kb] remediis atque presidiis contra draconis uirus, quo regio tota confunditur, premuniri. Latere etiam uos non credimus quanta et patriarcha Ierosolymitanus humilis et religiose domus [d 1Kb] , et ceteri tam nobiles quam plebeii, cuius conditionis et gradus propter preterita guerrarum discrimina, malitiam temporum, locorum excidia, et casus uarios populorum paupertatis mole premuntur, quantisque afficiuntur miseriis et egestatis extreme articulo, nulla eis data requie, nulloque illis in tantorum periculorum constitutis discrimine suffragante subsidio conteruntur. Latere postremo uos non cupimus, in quantam hostis Aegyptius ex insufficientia uirium nostre partis est elatus superbiam,  quam immaniter idem manibus madescens, et gladio in sanguine Christi fidelium, miserabiliter regni Armenie per dierum uiginti spatium, circa stragem uiuentium, incendia uillarum et urbium, et finalem depopulationem omnium, que potuit impetuose attingere, debacchatur [e 1Kb] ; ibidem immisericorditer rabiem ab olim concepti furoris expleuit, et regno dissipato huius et totaliter desolato, in regionem Antiochenam [f 3Kb] peruenit, ibique,  479 ut fertur, cum toto potenti suo exercitu immoratur, sed omnino ignoratur ab omnibus quo eius efferatur intentio, uel in quod eius effrena uoluntas inebriata triumphis preteritis et spoliis fidelium humefacta frequentius impellatur. Ex his igitur et aliis infinitis periculis et timoribus per diuersas litteras, et speciales nuntios intimatis fideliter tanto regi [a 1Kb] , quibus usque ad cordium uiscera et fundamenta concutimur, loca nostra, que sui situ et bellatorum auxilio furori hostis resistere posse confidimus, muniuntur, iuxta munientium facultates, et ab expugnabilibus eorum incole non absque grauibus detrimentis rerum et corporum angustiis, cum filiis, rebus, et familiaribus suis ad loca tutiora confugiunt, laribus propriis derelictis. Ceterum cum illorum miseriis et erumnis, a quibus et super quibus diuersimode, et frequenter, importune ac importune requirimur, necessariis nequimus subuenire remediis, doloris acerbitate confodimur, et in defectum  uirium, compassionis uel affectuum exsoluimus et lacrymas caritatis [b 1Kb] . Nouit equidem excellentia uestra uires habitatorum Syrie, ac statum flebilem prouincie cismarine, nouit insuper Aegyptiorum potentiam, nouit preterea extremas patriarche Ierosolymitani predicti, ac religiosorum omnium paupertates, nouit ad hec quantis munitionibus murorum, machinarum, garridarum, galearum, ac bellicorum instrumentorum copia sancte Terre nostre muniende indigeant, nouit finaliter nos carere sufficientia defensorum, et ex nobis uel aliunde potentium pro stipendiis non habere, unde et nobis et locis  debilibus possimus de munitionibus predictis defensorum opportunitate, ac competenti subsidio prouidere [c 2Kb] . Prouideat ergo quesumus tanti 480 regis clementia circa exposita filiorum pericula, succurrat dextera uestre potentie festino remedio nobis lupi rapacis insidiis circumceptis, palpet beata manus regia plagas nostras et uulnera, unguenta salutifera illis misericordie, priusquam illorum sanies medullis inhereat, infundendo. Dominum Eliam de Insat militem latorem presentium et in terra diutius conuersatum magnitudini uestre propensius commendamus. uiuat et ualeat maiestas regia per tempora longiora, cui nos et Terram sanctam deuotissime commendamus.



EPISTOLA XLI. Rudolphus recipit in tutelam pupillum quinquennem.


 ARGUMENTUM.---Rudolphus pupillum, qui annum etatis quintum nondum exegit, regia sub protectione accipit; eiusque bona omnia tam mobilia quam immobilia se regio patrocinio tuenda suscepisse hoc diplomate per totum imperium denuntiat [d 1Kb] .

Ad hoc nostris humeris regie dignitatis est impositus principatus, armique nostri sacre delibutionis oleo sunt peruncti, ut manu fortitudinis, brachioque extento simus omnium sub Romano imperio degentium defensores [e 4Kb] . Sed etsi teneamur ad hoc omnibus  481 ex cura suscepti regiminis obligati, illos tamen precipue uolumus, et debemus protegere, quos diuinum oraculum nostre protectioni commisit specialius, cum precepto clamans: Pupillo et orphano tu eris adiutor [a 1Kb] . Sane dilectus noster N. paterno solatio destitutus non tantum propter pupillarem statum, uerum etiam propter infantie teneritatem, cum nondum sit quinquennis, se ipsum non potest defendere uel iuuare. Ea propter eumdem nostram recipimus in tutelam, omnia bona sua mobilia et immobilia sub nostri muniminis, presidii, et protectionis clypeo asserentes. Quapropter omnibus Romani imperii fidelibus precipimus nostre gratie sub obtentu, ne quis dictum infantem, seu bona sua audeat inuadere, seu aliqualiter perturbare. Si quis autem hoc presumpserit, sciat se taliter puniendum, quod ipsius pena erit ceteris in terrorem.



482 EPISTOLA XLII. Rudolphus expostulat cum quodam.



ARGUMENTUM.---Rudolphus acceptis litteris N. rebellis [b 1Kb] perfidie culpam ab se amouentis inani obtentu suspicionis et conuicia in eum inferentis, rescribit se alias grauioribus iniuriis ab eodem affectum ista cum patientia tolerare: at quoniam  legatione nichil profecit, alio modo cum illo agendum deliberasse.

Si uestra littera de pectoris integri puteo processisset, super odibili negotio perfidie, manus non arguisset innocuas, nec necasset pungitiue suspicionis aculeo cor fidele [c 2Kb] . Sed quia frequenter fit, quod tamen in uobis locum habere non arbitror, ut quod quis se sentit, de alio suspicetur, contra tam hostilis iniectionis insultus patientie scuto me protego, temperantie armatura precinctus ac munitus. Reuera non credebam, hec pati de emulo, nec conuicia tam enormia prestolabar ab hoste, presertim cum multo grauiores iniurias, si recolitis, ante hec tempora tolerarim a uobis [d 1Kb] . Ut autem irreprehensibilis innocentie mee in publicum prodeat integritas, per N. uobis credidi satisfactum. Quod utique cum effectu careat optato, uobis aliter fieri demandaui [e 1Kb] .



483 EPISTOLA XLIII. Rudolphus scribit contra indebite exigentes telonium.



ARGUMENTUM.---Telonearios ac tributorum exactores ab aduenis telonium indebite exigentes, illosque inique angariantes, desistere iubet ab illicitis, ne pax ubique stabilita turbetur.

Exsurgit aduersum uos terra clamoribus, et ad aures regie celsitudinis pauperum gemitus introiuit, et ex eo quod generalis pacis [f 1Kb] obseruationi rebellionis  calcaneo renitentes pro uestre libitu uoluntatis a transeuntibus presumitis extorquere telonium, et indebitis non cessatis eos angariis onerare. Quocirca prudentiam uestram affectuose requirimus et hortamur, regia uobis nichilominus auctoritate mandantes, quatenus manus illicito cohibeatis ab opere, et ad licita reflectatis. Alioquin scire uos uolumus pro constanti, quod ad huiusmodi pacis pulchritudinem, ut pristino decore refloreat, omnes uires, curas et animos acuemus.



484 EPISTOLA XLIu. Rudolphus commendat quemdam pro beneficio quodam ecclesiastico.


ARGUMENTUM.---Ob prebendam N. notario suo, imo sibi promissam ultro, gratias agit episcopo forsan Leodiensi; remque sibi gratissimam factum iri profitetur, qua collator sibi et ecclesie sue  regium patrocinium demereatur, si spontanea promissa fecerit. Annuitque, ut prebendam assecutus, aut residendo in ecclesia, eidem laudabiliter seruiat, aut iussu collatoris in regia curia permanendo illius et ecclesie negotia procuret.

In tue [a 1Kb] deuotionis exhibitione gratuita plurimum delectati, pro eo quod nos et Romanum imperium pure fidei stabilitate reueritus, prouido uiro N. dilecto notario nostro, imo potius nobis in ecclesia tua prouisionis sue tam laudabiliter spem dedisti, tanto fecundius tibi ad grates assurgimus, quanto per amplius et perfectius te in nostri cultura dominii per hoc excitari perpendimus, quantoque uotiuius ad ipsius profectum, in cuius utique fructuosis obsequiis nobis bene complacuit, anhelamus [b 1Kb] . Et certe sic gratum, sic placidum per promotionem ipsius serenitati nostre seruitium exhibebis, quod tibi et eidem ecclesie tue in cunctis opportunitatibus incessanter adesse concepimus, et fauorabilibus desideriis aspirare.  Ut igitur que circa promissa tua laudabilis preconcepit intentio, animo studii promptioris adimpleas et habiliori beneuolentia prosequaris, sinceritati tue libenter annuimus, quod cum dictus N. prebendam diuina fauente clementia fuerit assecutus, in ecclesie prenotate plantario, uelut fructifera plantula residentie fructum faciat exoptatum, nisi fortassis quoque contingat eumdem pro tuis  et ecclesie tue negotiis procurandis in nostra curia te iubente utilius occupari.



485 EPISTOLA XLu. Rudolphus scribit de rebellione cuiusdam.


ARGUMENTUM.---Meinhardo, ut uidetur, comiti Tyrolensi scribit super ueteri discordia, que illi cum episcopo Tridentino intercedebat, cui amice componende se ait deputasse pacis interpretem; at postmodum mutasse consilium, ubi accepit discordiam inualescere. Eumdem orat ut statum questionis, et consilium suum pandat, ut opportunum remedium ualeat afferri.

In discessu N. a nostra presentia inter te ac ipsum taliter ordinasse credidimus, quod uix poterat unquam in cor nostrum ascendere, quod rebellionis contra te calcaneum esset aliqualiter erecturus [c 1Kb] . Sed ex quo, sicut uehementius admirantes, imo  stupentes audiuimus, in contrarium res est uersa, super exorta turbationis inopinate discordia non potuimus non turbari, concipientes in animo N. propter hoc ad partes illas in continenti dirigere, qui scissure dispendio reparato, in amicabili federe te ac ipsum N. indissociabiliter colligaret. uerum quidam rumor infestus auribus nostris insonuit, per quem dicti N. fuit emissio retardata. Quocirca exhibitorem presentium tibi remittimus, postulantes affectu quo possumus ampliori, quatenus statum et conditiones negotii statim nobis annunties, et consilium tuum pandas, qualiter suscitati rancoris ineptiam ualeamus opportuno remedio penitus consopire [d 1Kb] .



486 EPISTOLA XLuI. Rudolphus commendat quemdam litteratum.


ARGUMENTUM.---Aulicum suum litteris moribusque  prestantem honorare pro meritis cupiens, ideoque de promotione eius ad episcopalem sedem sollicitus; quia plurimis negotiis impeditus, per se non potest, in sue sollicitudinis partem uocat N. remque ei committit integram.

Regalis munificentie consueta benignitas merita personarum sic prouida dispensatione discernit, ut eos, qui litterarum scientia [e 2Kb] , morum et conuersationis  splendidiori nitore refulgent, fauoris gratia efferat amplioris, et uberioribus studeat beneficiis honorare. Sane licet uir prouidus et honestus N. in domo regia amabiliter ambulans cum consensu, circa nos et nostros sue diffuso thesauro peritie, tam eximie exercuerit, et adhuc indesinenter exerceat opera probitatis, quod ipsum teneamur beneficentia gratie specialis attollere, et honoribus congruis exaltare [a 1Kb] ; quia tamen influentium agendorum, que latera nostra plerumque circumsilit, frequens et negotiosa congeries de promotione sua nos cogitare non patitur, 487 iuxta desideria mentis nostre, dum temporis ad hoc se habilitat aptitudo [b 1Kb] , nos de prudentia tua fiduciam obtinentes, quod per te redimi ualeat negligentie iam commisse defectus, discretioni tue committimus [c 1Kb] , etc.



EPISTOLA XLuII. Rudolphus capitula quedam contra hereses edita a Friderico imperatore approbat [d 2Kb] .



ARGUMENTUM.---Regia auctoritate confirmat constitutionem  aduersus hereses a Friderico II editam die coronationis sue, hortante et approbante Honorio III summo pontifice; et ad eius obseruantiam se, omnesque in Romano imperio constitutos obligat.

Rudolphus Dei gratia Romanorum rex semper Augustus. Uniuersis Christi fidelibus presentem paginam inspecturis salutem cum notitia subscriptorum [e 1Kb] . Quoniam pestilentes heretice calliditatis 488 argutias Deo abominabiles et hominibus odiosas, que sua contagione commaculant oues gregis Dominici, tanquam amaritudinis felle baiulas detestandas indesinenter prosequimur, et propter hoc ad exstirpationem earum omnimodam libet extendere crediti nobis diuinitus gladii potestatem [f 2Kb] , quedam capitula constitutionum per dominum Fridericum quondam Romanorum imperatorem, predecessorem nostrum contra hereticos editarum [g 1Kb] , que integra, non cancellata, non abolita, nec in aliqua sui parte  uitiata, sigillo suo uidimus consignata, presentibus duximus annotanda, statuentes ea ab omnibus, qui Christiana professione censentur, fideliter obseruari. Est autem constitutionum huiusmodi tenor talis:  Incipiunt, etc. [a 4Kb] . Nos itaque, qui pro tuitione fidei catholice 489 principaliter, teste Altissimo, regie dignitatis honorem et onus assumpsimus, premissa uniuersa et singula in eradicationem huiusmodi secte nefarie, et corroborationem fidei Christiane pie ac prouide instituta solemniter approbamus, et  ad obseruantias eorumdem nos testificatione presentium obligamus, uolentes pariter et mandantes hec eadem ab omnibus, ad quos Romane ditionis imperium se extendit [b 1Kb] , firmiter et inuiolabiliter obseruari. In quorum testimonium, etc.





491 DISSERTATIO DE RUDOLPHI REGIS ROMANORUM DIPLOMATE A SACRI ROMANI IMPERII ELECTORIBUS CONFIRMATO.



§ I.---Iura omnia sancte sedis confirmantur.


I. Romane Ecclesie ditionem ab ipsa origine angustis admodum finibus circumscriptam, maximis deinde auctam incrementis a Francorum regibus Pippino et Carolo cui cognomentum Magno, Pippini filio, ac demum ab Ottone I et sancto Henrico Augustis amplificatam, cui Mathildiana hereditas seu donatio  accessit, prolatis diplomatibus laudatorum principum demonstraui. Quanquam enim nullum diploma exstet Pippini, cui sancta sedes exarchatum et Pentapolim, nullumque Caroli, cui Tusciam atque alias prouincias et ciuitates refert acceptas, Pii tamen Ludouici diploma exstat, quo nichil exactius desiderari posse planum feci. In eo siquidem Roma et eius ducatus a regum Francorum largitionibus secernuntur, et preter Pippini et Caroli donationes, patrimonia quelibet antiqui iuris sancte sedis et priuilegia omnia enumerantur, que postea successores Otto et Henricus omnino confirmantes suo uterque diplomate, atque adiicientes noua iura, exemplum, quod futuri omnes imperatores sequerentur, ediderunt. Atque utinam secuti essent! at plerique, Sueuice presertim stirpis Augusti, pessimo Henrici Iu regis Germanie exemplo illecti, apostolice sedis ditionem prouinciis ac ciuitatibus ablatis coarctare, quam nouis largitionibus ampliorem efficere maluerunt.  Ea propter in eorum diplomatibus, que necessaria omnino erant ad imperialia insignia per manum pontificis accipienda, insolens illud audiri ceptum: »Possessiones etiam quas Ecclesia Romana recuperauit ab antecessoribus nostris, seu quibuslibet aliis ante detentas, liberas, et quietas sibi dimittimus, et ipsam ad eas retinendas bona fide promittimus adiuuare.  Quas uero nondum recuperauit, ad recuperandum pro uiribus erimus adiutores, et quecunque ad manus nostras deuenient, sine difficultate ei restituere satagemus:« ut legitur in sacramento Ottonis Iu apud Baluzium. 492 . Quamuis enim inuasiones longe ante annum 1209 cum Otto Iu coronabatur, inceperint, formula iis uerbis concipi serius cepit. Haud ita multo post noui etiam aliud excogitatum inuenitur, diploma scilicet imperiale ab imperii principibus confirmari. Quod factum constat Honorio pontifice anno 1220 in Francofordiensibus conuentubus . Etenim que Fridericus II Innocentio III spoponderat de Sicilie regno: »ita quod imperium nichil cum ipso regno habeat unionis, uel alicuius iurisdictionis in ipso,« ea principes illi suis appositis sigillis ad maiorem ualiditatem confirmarunt.

II. In Rudolphi diplomate aliud etiam nouum animaduerti  oportet, confirmationem uidelicet omnium iurium ac priuilegiorum sancte sedis nouo ac singulari exemplo a rege Romanorum factam regali auctoritate post susceptum diadema imperiale infra octo dies confirmandam. Quod subinde regium diploma septem principes electores omni cum solemnitate roborarunt, Nicolao III id exigente, quemadmodum Honorius III ab imperii principibus fieri uoluerat: non enim id temporis ad septemuirale illud collegium summa rerum, seu regis Romanorum electio redacta erat, cuius auctoritas deinceps omnium principum instar esse cepit. Hec autem omnia, que diploma Rudolphi a precedentibus diuersum efficiunt, fuerunt in causa cur istud etiam non semel editum in lucem typis iterum committendum duxerim. Huc accedit quod pius iste magnusque auguste domus Austriace progenitor inuasionibus Cesarum suo diplomate finem attulit: quamuis enim Ludouicus Bauarus prisca sancte sedis incommoda instaurarit, Italie populi,  eosque inter audacissimi scriptores, assentatoresque Itali damnandi eque uidentur, ac ipse princeps, quod historia eorum temporum aliqua ex parte in superioribus exposita palam facit. Preterquam quod Rudolphus ipse testatur , pontifices plures, sacrum collegium, omnesque eos quorum intererat, nunquam efflagitare destitisse, ut ecclesiastica ditio a predecessoribus Augustis pessumdata instauraretur: Que a nobis hactenus alma mater Ecclesia postulasse dignoscitur tam per nuntios, quam per litteras speciales. Cumque in regio eius diplomate, iuxta Nicolai III petita, Ludouici, Ottonis, et Henrici diplomatum partes singule omnino confirmentur, Mathildis donatione non pretermissa, nil plane opportunius afferri potest pro necessarii huius operis coronide, quam diploma ipsum, quod ab electorum septemuirali collegio confirmatum fuit. Exstat quidem illius autographum in apostolico archiuo 493 Molis Adriane semel, iterum, et tertio summa cum fide uulgatum, primum  scilicet ab Odorico Raynaldo , deinde a Laurentio Zacagno biblioth. uat. custode , ac demum ab em. Antonello: nichilominus alie accesserunt cause cur editis per me monumentis diploma istud, quod ceterorum complementum dici potest, adiiciatur.

III. Harum potissima sunt annales Itali, qui non semel typis editi uernaculo idiomate, Germanice etiam facti circumferuntur. In iis siquidem de pluribus Rudolphi diplomatibus non pauca, nimia cum libertate, promulgantur, que cum Rudolphi eiusdem epistolis aperte pugnant, ne huiusmodi annalium summa priuilegiis iuribusque apostolice sedis contraria, detrimenti aliquid accipiat. Exemplo erunt que ad annum 1278 affirmantur de exarchatus cessione solemni per eumdem Rudolphum facta. Ea scilicet in compendium redacta, sunt huiusmodi: »Exarchatum utcunque ab Augustis diadema imperiale  suscipientibus diplomate confirmatum sancte sedi; tamen a pluribus seculis in potestate Italie regum atque Augustorum, Romanis pontificibus altum silentibus, permansisse; Rudolphum post diuturnam cum Nicolao III concertationem iniquissimo tandem animo e suis manibus exarchatum dimisisse, dimissionis etiam causas accessisse, ingens bellum imminens cum Ottocaro; metum, ne tantum pontificem ab se alienando, Carolo Sicilie regi fautorem compararet aduersus imperium; ac demum Cruciate uotum ab se uiolatum, quare Friderici II exemplo censuris obnoxius fieri poterat. Super quibus annalista lectorem remittere non ueretur ad annales Raynaldi: continuo tamen subdit pauca hec ex chronici Parmensis auctore: Semper Romani pontifices de republica aliquid uolunt emungere, cum imperatores ad imperium assumuntur; non constare, num Ferraria et Comaclum agnorint supremum pontificis dominium; Bononiam pactis certis conditionibus reseruationibusque  agnouisse; nonnullas ciuitates in pontificis potestatem ultro uenisse, alias uero renuisse.« Hec ille, ad imponendum aptissima, ueluti ex cortina pronuntiat, inexploratis monumentis annalium, quo lectorem imprudenter remittit. Itaque obiiciendi prius erunt annales Raynaldi speciose isti doctrine quam annalista Italus promulgat; deinde ad Rudolphi causam deueniendum. Compertum sane atque exploratum erit, ne unius quidem seculi spatio inuasionem exarchatus perstitisse; Nicolai III predecessores non fuisse 494 desides, ubi de precipua ex donationibus regum Francorum uindicanda res fuit; Rudolphum a suis deceptum aliquatenus distulisse restitutionem, et minime inuitum Ecclesie iura instaurasse; causasque ceteras partim coniectando, partim e scriptis nullo loco habendis allatas, leues esse, atque historico indignas nostra hac etate tam illustri.

Iu. Et uero ne Innocentii III tempore sub finem  seculi XII de summo iure Romani pontificis in exarchatu dubitari possit, ualidissima duo suppetunt argumenta ex gestis eiusdem Innocentii . Primo siquidem archiepiscopus Rauennas uetustis inherens priuilegiis pontificiis et exarchatum retinuit et impetrauit, ut »saluo iure apostolice sedis recuperaret Brittonorium et teneret.« Deinde Henricus uI, qui Marcualdo senescalco suo nonnullas Ecclesie ditiones contulerat, morti proximus testamento precepit, »ut ducatum Rauenne, terram Brittonorii, et marchiam Anconitanensem recipiat a domino papa, et Romana Ecclesia, et recognoscat etiam ab eis Medisinam et Argelatam cum suis pertinentiis. De quibus omnibus bonis securitatem ei iuret, et fidelitatem ei faciat, sicut Domino suo.« Quod si Rauennas archiepiscopus, cuius predecessores ab ipsis Caroli Magni temporibus gratia et presidio principis dominationem in exarchatu sibi arrogare ausi erant, et Henricus Sueuice stirpis Augustus, proindeque Ecclesie ditionum inuasor maximus,  duodecimo seculo exeunte, Romani pontificis ius supremum fatentur, ac magnus ille pontifex Innocentius sancte sedi acerrime uindicat iura sua: non igitur Italie reges atque Augusti plurium spatio seculorum, silentibus pontificibus, exarchatum retinuerant, sed octoginta ad summum annis ab Innocentio III ad Nicolaum pariter tertium, duobus extremis imperatoribus Ottone Iu et Friderico II e Sueuorum gente; nec non ingenti in ea fluctuatione imperii, que fatale interregnum apud Germanie scriptores audit, inuasio illa perseuerauit, qua deceptus Rudolphus pro una ex imperii ditionibus Romandiolam accipiebat. Imo ne octoginta quidem iis annis siluisse pontifices mox patebit. Interim animaduerti debet, Nicolai III predecessores Augustorum sacramento acquiescentes, de noua sancte sedis iurium possessione ineunda nullatenus cogitasse, Nicolaum uero ipsum possessionem exarchatus iniisse ratione admodum diuersa ab Stephani II exemplo. Iste siquidem,  Fulrado Pippini regis legato singularum ciuitatum claues deponente super sancti Petri corpus, earumdem possessionem accepit. At Nicolaus Rudolpho rege cassante iuramenta fidelitatis, que 495 cancellarius Rudolphus ab Exarchatus ciuitatibus nullo iure exegerat; quod patet ex documentis apud Raynaldum . »Et sic dictus papa possessionem obtinet.«

u. Nil autem mirum, bona cum uenia annaliste Itali, Rudolphum predecessores imitatum confirmasse exarchatum et Pentapolim per legatos ac per se ipsum, sed nichilominus exarchatum retinuisse. Sueuice siquidem inuasionis tempore exarchatui Romandiole nomen factum fuerat; preterea exarchatus, noua intra Romandiolam ditio, et comitatus Romandiole apud scriptores ueteres inueniuntur. Nam Ptolomeus Lucensis  de Rudolpho ait: »Tunc etiam restituit Ecclesie comitatum Romandiole cum exarchatu Rauenne.«  Et Iordanus apud Raynaldum  de Nicolao III: »Secundo, inquit, sui pontificatus anno Nicolaus III Rudolphum regem Alemannie requirit super resignatione exarchatus Rauenne, qui erat principatus super sex ciuitates Romandiole, que a comitatu distinguebatur.« Predictum utique nouum principatum Innocentii III euo ducatum appellari uidimus in testamento Henrici uI. Perinde uidimus, Rudolphum Romandiole, ac Maritime nominibus exarchatum designasse . Plura tibi apud Ughellum de locorum ac rerum inuersione ista suppetent: mihi enim est satis lectori proposuisse arduum illius eui negotium de omnium maxime antiqua donatione apostolice sedis ex alienis manibus auellenda. Nicolaus III id sensit: propterea Rudolpho haud misit monumenta pontificum et regum nouas illas ditiones memorantium, sed Ludouici, Ottonis, atque Henrici diplomata, quibus singule exarchatus et Pentapolis ciuitates recensentur, atque insuper predecessorum suorum exemplo ecclesiastice  ditionis loca omnia perspicue ac distincte enumeranda prescripsit in regio diplomate, quod postea imperiali auctoritate ratum haberet necesse erat. Ceterum utrum Rudolphus exarchatum iniquo animo, et ex allatis ab annalista causis dimiserit, docebit historia ex documentis certis apud Raynaldum petita et in compendium redacta, ne superius dicta, iterum afferendo, lectori molestia ingeratur.

uI. Et Lugduni anno 1274 in consistorio prepositus Spirensis Rudolphi cancellarius, et Lausane sequenti anno Rudolphus diplomata omnia predecessorum Cesarum Gregorio X confirmarunt. In Lausanensi diplomate ap. Rayn.  die 20 Octobris, seu XIII Kal. Nou. hec recensentur: »Tota terra, que est a Radicofano usque Ceperanum, exarchatus Rauenne, Pentapolis, marchia Anconitana, 496 ducatus Spoletanus, terra comitisse Mathildis, comitatus Brittenorii cum adiacentibus terris expressis in multis priuilegiis imperatorum a tempore  Ludouici.« Eodemque in diplomate: »Postquam autem, inquit, Romam ad recipiendam unctionem, coronationem, et imperiale diadema peruenerimus, ipsaque perceperimus premissa omnia et singula innouabimus, seu de nouo faciemus, et sine aliqua difficultate iuramenta prestabimus, que imperatores Romanorum hactenus prestiterunt.« Id uero satis superque fuit illius eui scriptoribus, ut Romandiolam sancte sedi redditam esse affirmarent, ut Bernardus thesaurarius fecit, in chronico ap. eumdem Raynaldum: »Peruenit uienna Lausanam, ubi dictus Rudolphus rex cum regina uxore sua, filiisque et filiabus suis ueniens, iuramentum eidem pape fecit, et Romandiolam cum exarchatu Rauenne Ecclesie Romane restituit.« Eadem occasione Gregorius, qui Bernardo eodem teste cum imperatore ac Francorum rege, aliisque principibus, »Terram sanctam intendebat uisitare, et ibi uitam finire,« unde ad pontificatum accitus fuerat, Rudolpho, regine,  aliisque nobilibus crucem dedit. Quamobrem magnus ubique apparatus fiebat, et haud dubie post imperatoriam coronationem sequenti anno faciendam, expeditio illa suscepta esset. Sed alia fuerunt diuina consilia. Ineunte anno 1276 Gregorius Romam rediens Aretii occubuit mortem, neque amplius de illa expeditione serio cogitatum est. Quin etiam coronatio imperialis, que premittenda erat, necessario tum dilata fuit uarias ob causas, quarum precipuam fuisse comperio non ingens in Austria bellum cum Bohemie rege Ottocaro; at simultates cum Sicilie rege Carolo, de quibus est dictum , et hic opportunius que ad rem faciunt adiicientur.

uII. Cum anno 1265 Clemens Iu Carolo Andegauensi Sicilie regnum et totam terram citra pharum fiduciario iure possidenda concessisset, proindeque perpetuam sancte sedis sollicitudinem de illo regno sustulisset, ad intestinas Urbis seditiones compescendas  nouum istum Sicilie regem creauit senatorem ad decennium die 16 Septembris anno 1268. Cui scilicet precedenti anno Etruriam quoque factionibus Gibellinis et Guelphicis laborantem componendam commiserat, generalis paciarii titulo eum exornans: quod constat ex apostolicis litteris ad Florentinos Guelphorum precipuos: »Regem eumdem, inquit, e uestigio suam militiam secuturum in uestris partibus constituendum duximus usque ad nostrum beneplacitum paciarium generalem, ut dum uacat imperium, 497 cuius tuitio ad eum pertinet, tam uicina patrimonii nostri regio peruersorum malitia nequeat lacerari.« Plura uidesis apud Raynaldum . Quanquam autem Carolus dignitatem illam se abdicaturum sacramento promisisset, statim atque rex Romanorum electus confirmatusque esset ab apostolica sede, Rudolpho tamen electo et confirmato, Etruriam non dimisit: quamobrem orte simultates eum inter et Rudolphum, qui eam prouinciam, utpote iuris imperii, repetebat. Eas  Gregorius X componere nequidquam conatus est . Perinde Innocentius u, Adrianus u et Ioannes XXI, anno emortuali Gregorii 1276, trium pontificum funeribus memorabili, eamdem rem frustra periclitati sunt. Facti seriem prolixa admodum epistola  cardinales sede uacante per suum nuntium Rudolpho exponunt, eorumdemque pontificum exemplo illum deprecantur, ne in Italiam ueniat cum militibus, quoad composuerit controuersias cum Carolo. Denique Nicolaus III uixdum electus officiosis litteris regem Romanorum aggreditur, queis predicta omnia singillatim enumerat , pariterque admonet, ne in Italiam descendat ante initam concordiam cum Carolo. Date sunt littere die Decembris undecima: diebus tantum octo et triginta interiectis responsum optimi principis  est allatum a fratre Conrado ord. Minorum nuntio et procuratore eiusdem principis, qui plenam ei facultatem in mandatis  dederat omnia, que Nicolai, eiusque predecessorum et cardinalium litteris continebantur, exsequendi.

uIII. Duo in iis magni momenti capita existebant. Primum de predictis controuersiis, alterum de exarchatu et Pentapoli uere ac realiter restuendis: »Petitionem autem, ait Nicolaus, super eiusdem Ecclesie terris, ac specialiter exarchatu Rauenne ac Pentapoli, regali excellentie toties inculcatam absque ulteriori procrastinatione rogamus et petimus efficacis executionis promptitudiue adimpleri.« In diplomate igitur Rudolphi, quod datum est uienne 1278, XIu Kal. Febr. hec pre aliis leguntur: »Concedimus insuper et consentimus, quod Ecclesia Romana per se et per alios accipiat, nanciscatur, intret, et apprehendat absque ulla nostra, uel alterius requisitione, auctoritate, uel mandato obtentis, siue petitis possessionem, et quasi omnium contentorum in predictis priuilegiis:« que uidelicet Lugduni ab  Ottone preposito Spirensi in consistorio anno 1274, et Lausane 1275, die 20 Octobris ab ipsomet Rudolpho data fuerant. Cum enim Gregorii X immaturus obitus, trium successorum breuis admodum 498 pontificatus, ac diuturna sex mensium uacatio sedis, biennii spatio ac mensium trium aquam sancte sedis petitionem suo fraudasset effectu, is non erat Rudolphus, qui eamdem sanctam sedem diutius eludi pateretur. Itaque frater Conradus in consistorio die 4 Maii predicti anni 1278 »ad domini mei regis conscientiam serenandam, et ut predicta omnia plenarie solidentur, stabiliantur, firmentur, compleantur, et perficiantur,« ut protestatur, quidquid contrarium predictis diplomatibus aut rex ipse, aut eius administri gesserint, ita reuocat, atque irritum esse decernit, ut »per hoc nullum ius ipsi domino meo regi accrescat; uel in aliquo Ecclesie Romane depereat tam circa possessionem, quam circa proprietatem.« Cetera uidesis apud Raynaldum   Dum hec Rome agebantur, cancellarius regis Romanorum, qui Rudolphus et ipse appellabatur, ueneratque in Italiam recuperandi ergo iura imperii, eadem persuasione illusus, que Romanorum regem deceperat, ab exarchatus ciuitatibus fidelitatis iuramentum regio nomine exegerat. Quam rem ipse rex admonitus a pontifice non solum egre admodum tulit, sed regiis litteris professus est a cancellario factam se inscio et contra suum mandatum. uerba ipsa audienda sunt, quippe que ualde perspicua summeque auctoritatis esse noscuntur.

IX. Date fuerunt he littere uienne Iu Kal. Iunias eiusdem anni. In iis Rudolphus iura omnia sancte sedis singillatim iuierurando confirmat: »uerum, inquit, quia postmodum absque nostro consensu, conscientia, uel mandato Rudolphus cancellarius noster a ciuibus Bononiensibus, Imolensibus, Fauentinis, Foropopuliensibus, Cesenatibus, Rauennatibus, Ariminensibus, Urbinatibus, necnon et aliis aliarum  ciuitatum atque locorum illarum partium iuramentum fidelitatis nostro nomine dicitur recepisse, nos dilectum familiarem clericum nostrum magistrum Gotifredum prepositum Soliensem regalis aule protonotarium transmittimus ad uestre presentiam sanctitatis, cui damus presentibus nostris patentibus litteris in mandatis, ut quidquid per eumdem cancellarium, seu quemcunque in predictis ciuitatibus, locis, et terris, seu per homines ipsarum ciuit. terrar. atque locor. actum, gestum, recognitum exstitit, et predicta iuramenta specialiter reuocet, casset, annullet, irritet; cassa, nulla, et irrita nuntiet, ac omnibus uiribus uacuet: uolentes et consentientes expresse, quod per hoc nullum ius nobis accrescat, uel Ecclesie Romane depereat tam circa possessionem, quam circa proprietatem in ciuitatibus, etc.« Mandata regia 499 omnino adimpleuit Gotifredus in consistorio uiterbii sequenti mense pridie Kalendas Iulias edito instrumento publico, missisque ad singulas ciuitates predictas litteris, queis religione  sacramenti cancellario prestiti omnes soluit. Quare Nicolaus card. Latino ep. Ostiensi apost. sedis legato in Aemiliam misso, Caroli etiam Sicilie regis petita ope, nam Guido de Montefeltro, Geremienses, et Lambertatii prouinciam impacatam reddiderant, de sancte sedis iuribus recuperandis serio egit. Bononie pre ceteris laudatur studium in sanctam sedem. Caput istud concludam Raynaldi uerbis, ad quem annalista Italus nos remittit, ut melius pateat, unde sua hic Italos in annales retulerit. Ricordani prius calumniam reiicit de Syria per Nicolaum posthabita, ut potiretur Bononia , deinde prosequitur: »Nec minus a rei ueritate abhorrent conuicia, que ob recuperatam ab Ecclesia Bononiam totamque Flaminiam euomunt nouatores . Ceterum historie ueritas ea est Rodulphum prudenter se gessisse, ac restituisse Nicolao iura Ecclesie, ut imperii iura, que in Etruria Carolus legati imperii nomine obtinebat, sine bello recuperaret.«  Que quanta cum ueritate Raynaldus affirmet, epistole Rudolphi superius allate uberrime ostendunt.

X. Et sane quatridui antequam Rudolphus Gotifredo mandaret realem exarchatus restitutionem, Nicolaus iussit Carolum senatoriam dignitatem dimittere, tametsi usque ad diem Septembris XuI, iuxta Clementis Iu priuilegium dignitatem, non renuente pontifice, retinuerit. Atque insuper, quod opiniones omnes contrarias amandat, uicariatum Etrurie Carolo eidem ademit, ut sua iura Rudolpho assereret. Quod quia factum post ueram Exarchatus restitutionem, Nicolai prudentiam commendari malim, qui sancte sedis iura imperialibus premitti uoluit, quam Rudolphi iniquum animum exaggerari, qui statim atque se deceptum inuasione predecessorum agnouit, sancte sedi iura sua restitui tam impense curauit. Ceterum quia regium Rudolphi diploma ab imperii principibus confirmatum, ut  sancte sedis iura tutiora deinceps essent ab inuasionibus imperatorum, ab iisdem principibus, et ex eorum numero eligendorum, plura noua presefert, precipue ista: »De nouo libere, plenarie concedimus, conferimus, et donamus, ut sublata omnis contentionis, et dissensionis materia, firma pax, et plena concordia inter Ecclesiam et imperium perseuerent:« quia, inquam, multa noua exhibet; preterea id singulare est diplomatis, quod regia tantum auctoritate nititur; duo animaduerti oportet: primo scilicet, legi in fine 500 diplomatis: »Promittimus insuper, quod postquam Romam ad recipiendam unctionem, coronationem, et imperiale diadema peruenerimus, ipsaque perceperimus, infra octo dies premissa omnia et singula innouabimus, et de nouo integre, ac plenarie faciemus;« quare utcunque uariis semper causis accedentibus in Urbem nunquam uenerit, diploma istud regium pluris quam si imperiale esset, faciendum esse. Deinde Urbis atque omnis pontificie ditionis eorum temporum statum  persuasisse Nicolao pontifici, ut sancte sedis iuribus diligentius quam sui predecessores consuleret. Que ut euidentia fiant, reputari oportet, qualis tunc Roma esset, quidue rerum in Urbis territorio totaque in ecclesiastica ditione perageretur.

XI. Inter ceteras Romani populi defectiones a supremo principe, illa maxime celebratur, que supremo innocentii II anno, uidelicet 1143, euenit. Nam laicorum animi heresi Arnaldi Brixiensis infecti, obtentu pristine Romanorum glorie instaurande, senatum pro ciuili Urbis administratione aduersus pontificiam auctoritatem instituerunt. Quam porro institutionem perpetuam reddituri ab ipsa eius origine inire annos senatus ceperunt, quod patet ex monumentis. Horum unum affert Baronius  ex libro Censuum, inite uidelicet pacis a senatoribus cum Clemente III »actum 44 anno senatus, ind. uI, mensis Maii die ultima.« Triginta Innocentii II tempore fuerunt instituti; totidemque  sub Clemente III exstitisse inde colligitur, quod senatores et senatus ordo frequenter occurrunt in eo monumento, in quo pontifici se subiiciunt: »Ad presens, aiunt, reddimus uobis senatum, et urbem, et monetam: tamen de moneta habebimus tertiam partem, sicut inferius continetur; item ecclesiam beati Petri absolutam reddimus, etc.« Quod etiam fecerant ante annos decem, cum a Friderico Aenobarbo se derelictos rati, ac metuentes pontificiam potestatem cum imperatoria coniunctam, supremo principi Alexandro III se subdiderunt, ut Acta ap. Baronium  testantur: »Totius populi Romani consilio et deliberatione statutum est, ut senatores, qui fieri solent, fidelitatem et homagium domino pape facerent, quod beati Petri ecclesiam atque regalia, que ab eis fuerant occupata, libere in manibus et potestate ipsius pontificis restituerent.« Triginta autem illos ad unum redegit quidam Benedictus Celestino III pontifice,  senatoriam dignitatem sibi arrogans, et cum Henrico Iu inuadendis Ecclesie iuribus certans, quod docent Gesta Innocentii III  apud Baluzium: »Status Romane Ecclesie pessimus erat pro eo quod 501 a tempore Benedicti Cariscum senatum Urbis perdiderat, et idem Benedictus seipsum faciens senatorem subtraxerat illi Maritimam et Sabiniam, suos iusticiarios in illis constituens; Henricus autem imperator occupauerat totum regnum Sicilie, totumque patrimonium Ecclesie usque ad portas Urbis, preter solam Campaniam, in qua tamen plus timebatur ipse quam papa.«

XII. Eumdem Innocentium ecclesiastice ditionis uindicem maximum noui senatoris audaciam repressisse constat ex iisdem Gestis: nam »exclusis iusticiariis senatoris, qui ei fidelitatem iurauerat, suos iusticiarios ordinauit, electoque per medianum suum alio senatore tam infra Urbem quam extra, patrimonium recuperauit nuper amissum.« Nihilominus  ut efflagitanti populo morem gereret, anno 1208 sex et quinquaginta senatores instituit  predicens pessimo publico tantum eorum numerum creatum iri: »Senatores autem, sicut dominus papa predixerat, tam male in officio regiminis se gesserunt, ut a quolibet tam intra Urbem quam extra, maleficia committerentur impune, pace ac iustitia penitus relegatis. Unde populus cepit adeo exsecrari, ut oportuerit dominum papam ad communem populi petitionem unum eis senatorem concedere.« Quid uero? aut unus, aut plures essent senatores, magno semper impedimento ea dignitas fuit, quin pontifices summa uterentur auctoritate in Urbe et in eius territorio. Quin etiam factiosi Romani potentem unum, alterumue principem ad senatorie dignitatis gradum ausi sunt prouehere  qui Urbem ipsam proprio arbitratu regere, aut seditiosorum ciuium consilia potius sequi  quam summi principis obtemperare mandatis sperabantur. Tales fuerunt Carolus Prouincie et Andegauie comes perpetuus senator designatus anno 1264, et Henricus Castelle regis frater anno 1267 senator factus. Cum enim Urbanus Iu periclitanti Ecclesie opem ualidam quesiuisset a sancto Ludouico Francorum rege, adeoque Sicilie regnum illi obtulisset, sancti regis consilio Andegauensis comes frater eius ad illud regnum capessendum est accersitus. Romani autem probitate pontificis abutentes, propria auctoritate senatorem perpetuum designant eumdem Carolum. Res pontifici et cardinalibus indigna uisa est, externo principi urbem Romam cum pontificie auctoritatis detrimento committi. Nihilominus consilio habito, in summis difficultatibus electionem non improbant, sed certis legibus constitutis Carolum quinquennii ad summum spatio dignitate illa 502 frui permittunt, ita tamen ut a populo ad pontificem creandi senatoris facultatem redire curet, et statim atque Sicilie regno potiatur, dignitatem illam abdicet  . Quam rem officiosis admodum litteris ei significarunt, nondum enim in Italiam uenerat, quod Manfredi superatis insidiis fecit sequenti anno. Triennio post, turbis in Romana Urbe gliscentibus, Henrico regis Sicilie consanguineo, deinde emulo, senatoria dignitas a factiosis, plerisque omnium inuitis, confertur. Id uero fuit in causa cur Clemens Iu Urbi consulens assiduis seditionibus laboranti, Carolum ipsum Andegauensem senatorem ad decennium designaret anno 1268, die 16 Septembris, ut supra diximus: quam ille dignitatem Nicolao III pontifice anno 1278 predicti mensis eadem die abdicauit.

XIII. Quamuis autem pessimus Rome, atque eius territorii status Clementem Iu quodammodo audacie Romanorum obsecundare compulisset, Nicolaus tamen III ne supreme successorum potestati damnosum exemplum posteri unquam imitarentur, constitutionem illam celeberrimam  edidit uiterbii Xu Kal. Aug., qua plurima damna sancte sedi illata ab exteris senatoribus exaggerat; precipue ab Henrico regis Castelle fratre, qui religionem ipsam in discrimen adduxit, et »ipsam Urbem speculum fidei tanta respersit infamia, ut a matre sua Romana Ecclesia filia predilecta deuiare compulsa quondam Conradinum  in contemptum Dei, sue matris, ac ipsius Urbis opprobrium patenter exciperet, recepto faueret, constituens, se per hoc tam patentis hostis sue matris Ecclesie filiam adiutricem.« Deinde hunc in modum decernit: »De fratrum nostrorum consilio, hac irrefragabili et in perpetuum ualitura constitutione sancimus, ut quandocunque et quotiescunque  senatoris electio, uel alterius, quocunque nomine censeatur, qui quocunque modo, quocunque titulo ipsius Urbis debeat preesse regimini, in posterum imminebit, nullus imperator, seu rex Romanorum, aut alius imperator, uel rex, princeps, marchio, dux, comes, aut baro, uel qui alterius notabilis preeminentie, potentie, seu potestatis, excellentie, uel dignitatis existat; frater, filius, uel nepos eorum ad tempus, uel in perpetuum, seu quiuis alius ultra 503 annale spatium quouis modo, colore, uel causa per se, uel per aliam personam quomodolibet submittendam, in senatorem, capitaneum, patricium, aut rectorem, uel ad eiusdem Urbis regimen, seu officium nominetur, eligatur, seu alias etiam assumatur absque licentia sedis apostolice speciali, per ipsius sedis litteras concessionem licentie huiusmodi specialiter exprimentes.«

XIu. Religioni duxi constitutionis partem istam preterire, unde supremum pontificum dominium in  urbe simulque auctoritas, quam imperator princepsue alius acquirere in eadem poterat a supremo eodem domino, tam euidenter patent, ut eorum que hucusque disserui complexio dici possit. Enimuero dum pontifex constitutionem istam edidit, Urbis regimini preerat senatoria dignitate conspicuus rex Sicilie Carolus, Rudolphus rex Romanorum seu imperator electus breui profecturus erat Romam imperialia insignia de pontificis manu suscepturus: nichilominus pontifex pro suprema auctoritate in Rudolphum et Carolum predicta constituit. Quis igitur non uidet Ludouici, Ottonis, et Henrici uerba a successoribus usque ad Ottonem Iu ratihabita, »sicut a predecessoribus uestris usque nunc in uestra potestate et ditione tenuistis et disposuistis ciuitatem Romanam cum ducatu suo.« Necnon alia ab Ottonis Iu euo usurpari cepta, tota terra, que est a Radicofano usque Ceperanum, non indicare dominium Urbis, eiusque ducatus ab Augustis concessum pontifici, sed Paschalis I successorumque sapiens consilium, ut  precipuum ex Ecclesie iuribus imperiali auctoritate, ut omnia cetera, niteretur? Qui enim alias Romanos ciues populis ceteris ad deficiendum procliuiores continuissent? Iam liquet sacrilegum horum facinus in sanctum Leonem III fuisse in causa, cur Roma eiusque ducatus Augustorum diplomatibus confirmari ceperit cum sancte sedis iuribus ceteris; estque uberrime demonstratum Augustos ipsos proprio periculo Romanorum audaciam reprimere conatos esse. Id probe nouit Rudolphus, in cuius ore aliqui ponunt que supra attuli  uidelicet, multos Alemannorum reges Italia consumpsit. Que ab eodem pronuntiata aliquando esse, tametsi ad extremum usque spiritum Romanam coronationem exoptauerit, negare non ausim.

Xu. uix enim credibile est, preteriisse illum exempla maiorum. Quod si cruenta Italie bella predecessorum nouit, multo magis Romanorum ingenium  ei perspectum, coronationes in Urbe toties facte testantur. Tempora Carolinorum pretereo, de iis quippe Rudolphus 504 nullam rationem habet. Trium Ottonum opera seditiones compressas, eosdemque simulato Romanorum obsequio dum aderant, id suadente metu, affectos, iniuria, et contemptu absentes, compertum exploratumque est. De sancto imperatore Henrico Ditmarus  hec refert: »In octauo uero die inter Romanos et nostrates magna oritur commotio in ponte Tiberino, et utrinque multi corruerunt, nocte eos ad ultimum dirimente.« De successore eius Conrado Salico Otto Frisingensis apud Baronium loquens  testatur, quod »in ipsa Paschali hebdomada tumultu orto inter milites imperatoris et ciues, grauis pugna committitur, cesisque multis, Romanis fugientibus imperator uictoria potitur.« E contrario post annos centum cum Henricus u letitiam coronationis sacrilege disturbauit, »Romani post alterum diem  collecti, in hostes Ecclesie impetum facientes, de Porticu  fugere compulerunt, interfectis multis de suis, et perditis equis, tentoriis, pecuniis, et infinita supellectili,« ut scribit Ioannes episc. Tusculanus Albanensi episcopo ap. Bar , cui astipulatur Petrus Diaconus equalis eorum temporum: »Eadem nocte, eumdem apostolicum secum abducens tanto metu cum omni exercitu profugit ex Porticu, ut non modo sarcinas, uerum et socios plurimos in hospitiis relinqueret.« Quid, quod Romanis inuitis ne in Urbem quidem ingredi fas erat Augustis? Ita scilicet Friderico Aenobarbo, Henrico uI et Ottoni Iu accidisse compertum est. Quin etiam horum extremum, commeatu intercluso abire compulerunt. Nec nisi unus aut alter ex duodecim Augustis Germanicis Rudolphi predecessoribus, utcunque cum exercitu ad Urbem accesserint, Romanorum ingenium ferox non sensit.

 XuI. Huc accedit, quod Nicolai tempore imperialis in Italia auctoritas fere nulla erat, quod patet ex Rudolphi epistolis supra allatis. Nam licet huius regionis populi, Friderici II tyrannidem auersantes, nequidquam conati essent auctoritatem illam exstinguere, cum tamen exauctoratus iste fuerit in Lugdunensi concilio anno 1245 imperatoris nomen spatio annorum plusquam triginta sensim obsoleuerat, precipue post aduentum Caroli Andegauensis, in quem pontifices tantum auctoritatis transfuderant. Quamobrem non parue molis esse imperatorie auctoritatis in Italia instaurationem Rudolphus intellexit: propterea tum iteratis litteris, tum per procuratores suos tantam causam serio egit Rome. Ubi ne priscam quidem illam auctoritatem imperiali diademati annexam assecuturum fuisse constitutio pontificia nuper allata planum 505 facit: quippe qua cauetur, ne Urbis regimen ipsi imperatori, ut ceteris principibus, absque licentia speciali pontificis, et ultra annum conferatur. Quapropter annalista Italus,  et quicunque ratiocinando assecuti sibi esse uidentur causam Ecclesie iura restituendi, metum scilicet, ne Caroli auctoritas a pontifice amplificaretur, longe a ueritate abeunt. Non enim futura Siculi regis auctoritas, sed presens, statusque Urbis atque Italie omnis Rudolpho metum incutere, si modo aliquid metuebat, debuissent. Restitutio autem Romandiole non ex metu, aliaue ex allatis causis profecta est, sed primum ex cognitione erroris, quem assentatio fouerat, et populorum diuisio confirmarat, deinde ex causis aliis supra enumeratis, quarum precipuam fuisse potentiam Caroli, presertim in Etruria, non est ambigendum. Ceterum ut eo reuertar, unde necessario digressus sum, Rudolphi Romanorum regis diplomata a Germanie principibus confirmata non solum iura omnia et priuilegia sancte sedis acerrime uindicant, roborantque, sed de Sicilia, ut absolute Insulam appellat Ludouicus, aut Sicilie patrimonio, quemadmodum Otto et Henricus  eamdem uocant, ita loquitur, ut certam eius conditionem nostro euo celebrem designet: »Adiutores erimus, inquit, ad retinendum et defendendum E. R. regnum Sicilie cum omnibus ad ipsam spectantibus, tam citra Pharum quam ultra.« Ita Rudolphus in diplomate, quod dedit Lausane ap. Raynaldum ; et principes imperii, seu electores illud confirmantes: »Et regno, aiunt, Sicilie cum omnibus ad ipsam spectantibus, tam citra Pharum quam ultra.« Itaque opere pretium facturus esse mihi uideor, si rem tanti momenti ab ipsa origine, breuiori quam fieri possit enarratione complectar: ut, quod minime factum esse ab aliis uideo, planum faciam, tam regni originem et conditionem, quam annui sensus uarietatem apostolice sedis auctoritate ualidissima niti.



§ II.---De Sicilie regno, tam citra Pharum quam ultra.

XuII. Petri Leonis antipape audaciam aduersus  legitimi pontificis Innocentii II auctoritatem Baronius et cum eo eruditi omnes detestantur. Propterea nemo sapiens fundamentis adeo infirmis regni Siculi gloriam inherere dixerit, qualia exosum istud caput posuit suo diplomate apud Baronium  u Kal. Octobris, utcunque Rogerium regis preclaro nomine appellatum apud scriptores parum solertes inueniat, ante certam legitimamque originem illius regni, post 506 annos nouem. Nihilominus ne forte Innocentius II eius institutor de conditione regni aut census quidpiam detraxisse uideatur, antipape predicti, qui Anacleti nomen assumpsit, uerba ipsa proferre non grauabor: »Concedimus, inquit, et donamus, et authorizamus tibi, et filio tuo Rogerio, et aliis filiis tuis, secundum tuam ordinationem in regnum substituendis, et heredibus suis, coronam regni Sicilie, et Calabrie, et Apulie, et uniuerse terre, quarum tam nos quam et predecessores nostri predecessoribus tuis ducibus Apulie nominatis Roberto Guiscardo, Roberto  eius filio, dedimus et concessimus, et ipsum regnum habendum, et uniuersam regiam dignitatem et iura regalia iure perpetuo habendum in perpetuum et dominandum. Et Siciliam caput regni constituimus.« Infra autem de censu sic loquitur: »Tu autem censum . . . . . et heredes tui, uidelicet sexcentos schifatos, quos annis singulis Romane Ecclesie persoluere debes, si requisitus fueris: quod si requisitus non fueris, facta requisitione persoluas, nulla de non solutis habita occasione.« Ita habet documentum a Baronio prolatum ex bibliotheca uaticana: ex quo, licet obscuro ac mutilo, et regni et census conditio satis perspicua est. Scilicet Sicilie insula, Calabria, Apulia, et tota terra a Romanis pontificibus concessa Rogerii predecessoribus Northmannis, puta principatum Capuanum, preter ciuitatem Beneuenti, efficiebant Sicilie regnum, cuius caput eadem Sicilia erat. Census autem schifati sexcenti.

XuIII. His positis, uera regni origo censusque antiqui nouum nomen detegantur necesse erit. Innocentius  igitur II multa et grauia passus a Rogerio, que ex Falcone aliisque scriptoribus allata uideri possunt apud Baronium et Pagium, postremo eiusdem Rogerii fit captiuus. Quid uero? Falconis  uerbis ipsis ad an. 1139 rem narrabo: »Apostolicus itaque se destitutum uirtute et armis, et desolatum aspiciens, precibus regis et petitionibus assensit, et capitularibus et priuilegiis ab utraque parte firmatis, rex ipse, et dux filius eius, et princeps XuII die stante mensis Iul. ante ipsius apostolici presentiam ueniunt, et pedibus eius aduoluti misericordiam petunt, et ad pontificis imperium usquequaque flectuntur. Continuo per euangelia firmauerunt beato Petro et Innocentio pape, eiusque successoribus canonice intrantibus fidelitatem deferre, ceteraque, que conscripta sunt. Regi uero Rogerio statim Sicilie regnum per uexillum donauit; eius duci filio ducatum Apulie; principi alteri filio eius principatum Capuanum 507 largitus  est. Die uero illa, in qua predictus apostolicus pacem cum rege firmauit, beati Iacobi apost. festiuitas celebrabatur uII Kal. Aug.« Diploma ipsum pontificis datum sequenti die Baronius  ex basilica uat. transcriptum exhibet; unde huc afferam solummodo que ad rem faciunt: »De potentia tua, ait Rogerio, ad decorem et utilitatem sancte Dei Ecclesie spem atque fiduciam obtinentes, regnum Sicilie, quod utique, prout in antiquis refertur historiis, regnum fuisse non dubium est, tibi ab eodem antecessore nostro  concessum, cum integritate honoris regii et dignitate regibus pertinente excellentie tue concedimus et apostolica auctoritate firmamus. Ducatum quoque Apulie tibi ab eodem collatum, et insuper principatum Capuanum integre nichilominus nostri fauoris robore communimus, tibique concedimus . . . . . Census autem, sicut statutum est, id est sexcentum schifatorum a te, tuisque heredibus nobis nostrisque successoribus singulis annis  reddatur.« Ad quam uidelicet summam redigitur priscus ille census duodecim denariorum pro unoquoque iugero, de quo est dictum .

XIX. Animaduertit Baronius, Innocentium, ne antipape uestigiis inherere uideatur, Honorii exemplo usum esse, quanquam hic titulo tantum ducis Rogerium insignierit. Quomodocunque autem se res habuerit, Cencius Camerarius  in libro Censuum accurate initium regni et conditionem census ita enarrat: »Tempore quo Robertus Wiscardus ultramontanus cepit regnum Sicilie, iurauit dare tactis sacrosanctis euangeliis pro se et suis heredibus domino Nicolao pape et suis successoribus pro unoquoque iugo boum duodecim denarios Papiensis monete. Processu uero temporis dum papa Innocentius iret Gallutium, Rogerius tunc rex Sicilie constituit ipsi dare annualiter pro Apulia et Calabria DC squifatos. Postmodum uero Willielmus rex eius filius pro Marsia, quam occupauerat tempore ipsius Innocentii pape, superaddidit  CCCC squifatos tempore Adriani , quando ipsi fecit hominium et fidelitatem apud Beneuentum.« Quod confirmatur breui hoc certoque nomine in codice Albiniano, qui per ea tempora scribebatur ante predictum librum Censuum: »Rex Sicilie debet pro Apulia, Calabria et Marsia mille scifatos.« Unde corrigendum uenit diploma Willelmi regis Siculi ap. Baron.  quod pro Marsia legit Marchia, et pro CCCC legit D, et quidem Innocentii III auctoritate, qui cum Constantiam Aug. filiumque eius Fridericum II de regno eodem inuestiuit 508  hunc seorsim alloquens: »Cum autem tu, inquit, fili rex, fauente Domino ad legitimam etatem perueneris, nobis et successoribus nostris, ac Ecclesie Romane fidelitatem, et ligium hominium exhibebitis, censum uero sexcentorum squifatorum de Apulia, et Calabria, quadringentorum uero de Marsia, uel equiualens in auro uel argento, uos  ac heredes uestros statuistis Ecclesie Romane annis singulis soluturos, nisi forte impedimentum aliquod interueniat, quo cessante census ex integro persoluetur.« Quo si respexisset annalista Italus , haud lusisset inanem operam querens, de quanam marchia sit sermo, quam se ignorare ingenue fatetur. Quid fuerit Marsia tum temporis, eruitur ex Prouinciali cod. Albiniani: »In marsia Reatinus. Furconensis. ualuensis. Teatinus. Pinnensis. Marsicanus.« Ulterior disquisitio huc non spectat.

XX. Regnum uero ita factum atque institutum annis tantum quadraginta stetit apud Northmannos: nam Willelmo II Willelmi filio, ac nepote Rogerii regis omnium primi, mortuo absque liberis anno 1189, Constantiam eius amitam Henrici uI Germanie regis,  uxorem succedere equum erat. Sed regnum inuadente Tancredo, ingens ea discordia  nata est, que tandiu Innocentium III et successores exercuit. Nam licet Innocentius idem Constantiam puerumque filium eius Fridericum de Sicilie regno inuestiuerit, ut nuper aiebam, hunc tamen constat, post acceptam imperii coronam ab Honorio III anno 1220, de sancta sede Romanisque pontificibus fuisse adeo male meritum ut in concilio Lugdunensi anno 1245 exauctorari illum oportuerit. Nec tum quidem Sicilie regno melius fuit: nam Conrado Friderici filio illud inuadente, eodemque exstincto ueneni haustu, Manfredus Friderici filius nothus pro Conradino Conradi filio Sicilie regnum sibi asseruit. Cuius eiiciendi causa primum Eadmundo filio Henrici III Anglie regis ab apostolica sede fuit exhibitum; deinde sancto Ludouico IX ac demum, utroque id detrectante, Carolo Andegauensi sancti Ludouici fratri est concessum, ut supra dictum fuit. Qua super re Rudolphus longe ut pontifici aut Carolo succenseret, quod de uicariatu Etrurie constanter  fecisse demonstratum fuit in litteris codicis Rudolphini, tam ipse quam principes imperii, seu electores suis diplomatibus ius minime dubium sancte sedis, nullamque Sicilie regni connexionem cum imperio professi sunt. Quod ante eos fecerat Fridericus II quinquennio ante susceptum diadema imperiale, 509 parique modo imperii principes omnes in Francofordiensibus comitiis septem fere mensibus antequam Fridericus Rome coronaretur. Ex utroque diplomate ap. Raynaldum , cum maximi momenti sint, audire oportet, que ad rem faciunt.

XXI. Fridericus igitur, qui una cum Constantia inuestituram regni Sicilie iampridem acceperat, ne forte imperator factus iura imperii cum pontificii detrimento augeret, luculentam huiusmodi declarationem Argentina Innocentio III transmisit: »Cupientes tam Ecclesie Romane quam regno Sicilie prouidere, promittimus et concedimus statuentes,  ut postquam fuerimus imperii coronam adepti, protinus filium nostrum Henricum, quem ad mandatum nostrum in regem fecimus coronari, emancipemus a patria potestate, ipsumque regnum Sicilie tam ultra pharum quam citra, penitus relinquamus ab Ecclesia Romana tenendum, sicut nos illud ab ipsa sola tenemus; ita quod ex tunc nec habebimus, nec nominabimus nos regem Sicilie, sed iuxta beneplacitum uestrum procurabimus illud nomine ipsius filii nostri regis usque ad legitimam eius etatem per personam idoneam gubernari, que de omni iure atque seruitio Ecclesie Romane respondeat, ad quam solummodo ipsius regni dominium noscitur pertinere: ne forte pro eo quod nos dignatione diuina sumus ad imperii fastigium euocati, aliquid unionis regnum ad imperium quouis tempore putaretur habere, si nos simul imperium teneremus et regnum per quod tam apostolice sedi, quam heredibus nostris aliquod posset dispendium generari.« In diplomate autem principum imperii,  quod etiam a Lunigio refertur , regium confirmatur his uerbis: »Sicut olim ad petitiones et preces, nec non et mandatum predicti domini nostri regis Friderici, tempore bo. me. domini Innoc. III pape, pro bono pacis ad omnia scandala euitanda, ipsi S. R. Ecclesie super priuilegiis ipsius regis sibi datis nostram tunc uoluntatem prebuimus et consensum; sic nunc eamdem uoluntatem et consensum nostrum nouiter innouamus, et per omnia approbamus. Et ut hec nostra uoluntas, et approbatio, siue innouatio a nobis ipsi S. R. Ecclesie in perpetuum obseruetur, ut liqueat in effectu in testimonium illi ad perpetuam memoriam nostri, hoc presens scriptum inde fieri fecimus, nostrorum sigillorum munimine roboratum super omnibus priuilegiis ab ipso rege usque nunc sibi datis, et etiam adhuc dandis tam super facto imperii quam super facto regni Sicilie: 510 ita quod imperium nichil cum ipso regno habeat  unionis, uel alicuius iurisdictionis in ipso. Acta sunt hec anno Dominice Incarnationis 1220. Dat. ap. Franchenfort in solemni curia, Iu Kal. Maii.«

XXII. Ac Fridericum quidem pater suus Henricus uI morti proximus testamento  ualde pio, ut illud uocat Baronius  pridem iusserat sancte sedis ius agnoscere, ac pontifici hominium facere: »Imperatrix consors nostra, et filius noster Fredericus domino pape et Ecclesie Romane exhibeant omnia iura, que a regibus Sicilie consueuerunt habere, et domino pape securitatem faciant, sicuti reges Sicilie summo pontifici, et R. Ecclesie facere consueuerunt. Si uero predicta consors nostra premoreretur, filius noster secundum ordinationem suam remaneat. Et si filiis noster sine herede decesserit, regnum Sicilie ad R. Ecclesiam deueniat.« Quia scilicet regnum illud inuaserat, atque inique facti conscientia, equum et  rectum in uite extremo sequi, ni fallor, uideri uoluit. Quamobrem ad ius quod attinet, ab ipsis duobus Augustis, qui illud inuadere non sunt ueriti, locupletissima suppetunt testimonia. Rudolphus autem non modo uestigiis institit Friderici, cum sancte sedis iura, omnimodamque regni disiunctionem ab imperio fassus est, uerum etiam regni eius possessorem, ab apostolica sede constitutum, legitimum agnouit, eumque defendere est pollicitus: »Nec offendemus, ait in Lausanensi diplomate, per nos, uel per alium uasalos Ecclesie ipsius, et specialiter magnificum principem dominum Carolum regem Sicilie illustrem, seu heredes ipsius; nec uolentibus ipsum offendere prestabimus auxilium, consilium, uel fauorem publice uel occulte. Nec regnum Sicilie, quod idem rex Carolus ab eadem Romana tenet Ecclesia, uel aliquam eius partem occupabimus, aut inuademus.« Quod utique pre aliis ratum habent roborantque imperii principes,  seu electores: »Nec non super ciuitate Romana, et regno Sicilie cum omnibus ad ipsam spectantibus tam citra pharum quam ultra.« Denominatione scilicet audiri cepta primo anno pontificatus Innocentii III , qui epistole ad Sicilie presules subiicit: »In eumdem modum archiepiscopis, episcopis, abbatibus, prioribus, et uniuersis ecclesiarum prelatis per regnum Sicilie citra pharum constitutis: ita quod ubi ponitur In regnum Sicilie duximus destinandum, ponatur legatum in Siciliam et totum regnum duximus destinandum.«

511 XXIII. Quamobrem in apostolicis litteris Clementis Iu apud Dacherium , pluribusque in codd. mss. card. de Aragonia et aliorum, nil frequentius occurrit regno Sicilie et terra que est citra Pharum. Et quod precipue animaduerti debet, iisdem in litteris census imponitur toti regno tam ultra quam citra Pharum,  quod antea minime factum erat: »Pro toto uero generali censu ipsorum regni et terre octo millia unciarum auri ad pondus ipsius regni in festo beati Petri, ubicunque Rom. pontifex fuerit, ipsi Romano pontifici et Romane Ecclesie annis singulis persoluentur:« hac sane lege, ut excommunicationem incurrerent non soluentes infra duos menses post primum terminum; regnum totaque terra interdicto subiacerent post alterum terminum; ac denique post tertium, »ab eisdem regno, et terra cadetis ex toto, et regnum ipsum, et terra ad Romanam Ecclesiam integre et libere reuertentur.« Et infra: »In quolibet etiam triennio dabitis uos et uestri in dicto regno heredes Romano pontifici unum palafredum album pulchrum et bonum.« Quod sancte adeo seruatum fuit, ut si quando graui ex causa ipsemet pontifex solutionis terminum prorogasset, noua constitutione caueret ne ullum prior illa fundamentalis detrimentum acciperet. Sic Gregorius X  Carolo solutionem differens ad festum  sancti Michelis: »Dictum terminum, inquit, prorogamus: ita tamen quod per prorogationem huiusmodi eiusdem solutionis faciende in festo apostolorum terminus in posterum nullatenus immutetur; sed fiat deinceps eadem solutio in predicto festo apostolorum annis singulis sub penis statutis et ordinatis, sicut in conditionibus et conuentionibus inter eamdem Ecclesiam et te habitis plenius continetur.« Et reuera ad nostram usque etatem id moris peruenisse latet omnino neminem. At quia non parum discriminis nostris hisce temporibus cum illis pristinis intercedit hac in re, summa saltem capita non modice huius uariationis attingam necesse erit: uideo enim mirari aliquos, non secus ac si diminutio census ab ipsis legibus sine apostolica auctoritate profecta esset, quod falsum esse mox patebit.

XXIu. Ac primo id certum ratumque esse debet, Sicilie regnum, quocunque nomine appellatum inueniatur, uidelicet: »Sicilie et Apulie, Calabrie  ac Marsie,« ut Northmannorum tempore; »Sicilie citra Pharum et ultra;« aut »Sicilie et terre citra Pharum;« aut denique »Neapolis et Sicilie,« ut post Northmannos nuncupatum fuisse constat, 512 ab anno 1059 ad nostram usque etatem, seu seculis septem, uariis licet uicibus obnoxium, semper fuisse iuris apostolice sedis. Longum esset sacramenta regum omnium recensere, qui Romanis pontificibus fidelitatem et hominium prestitere. Sit instar omnium, duobus iis admodum notis pretermissis que Carolus Andegauensis exhibuit Clementi Iu et Ioanni XXI, apud Raynaldum , iisdem fere uerbis ab eo prestitum Innocentio u, qui aliquot mensibus Ioannem preiuit, quale nuper fuit editum in lucem ab erudito P. Lazzeri soc. Iesu  litteris pontificiis insertum: »Ego Carolus Dei gratia Rex Sicilie, ducatus Apulie et principatus Capue, ad honorem Dei omnipotentis Patris, et Filii, et Spiritus sancti et beate et  gloriose uirginis Marie, beatorum quoque apostolorum Petri et Pauli, et Ecclesie Romane legium homagium facio tibi, domino meo Innocentio pape quinto, tuisque successoribus canonice intrantibus, et ipsi Ecclesie pro regno Sicilie, et tota terra que est citra Pharum, usque ad confinia terrarum eiusdem Ecclesie; que utique regnum et terram, excepta ciuitate Beneuentana, cum toto territorio et omnibus districtibus et pertinentiis suis, mihi et heredibus meis predicta Ecclesia Romana concessit.« Homagium huius simile idem Carolus prestitit Nicolao III, tenui hoc tantum discrimine in subscriptione: »Actum Rome ap. sanctum Petrum in papali palatio, an. 1278, mense Maii 24, eiusdem uI indict., regnorum meorum Ierusalem an. II, Sicilie uero XIII.« Nam Maria regum Hierosol. stirpe progenita, preterito anno nubens Carolo, ius et titulum in eum transfuderat. Hec tempora excepit funesta illa uicissitudo, que audit uespere Sicule in Annalibus  celebris; unde regni eius cepit dominatio biceps, dissensionibus non modicis obnoxia maximeque diuturna: ea uero ius sancte sedis nullatenus immutatum minutumue censum monumenta testantur, que iampridem in lucem edita neminem latere possunt.

XXu. Et uero Petrus III Aragonie rex, qui Constantiam Manfredi filiam uxorem duxerat, eoque iure Siciliam inuasurus cum classe aduenit, Siculos alias ob causas ad defectionem paratos reperit; idcirco facili negotio insulam sue potestati subiecit, quam ipse successoresque eius tutati sunt armis nonaginta annorum spatio. Dum autem post eum Iacobus filius, Fridericus II frater, Petrus huius filius, ac Petri filius Ludouicus inuasionis titulo Siciliam ultra Pharum obtinebant; Andegauenses Carolus II eiusque filius Robertus, ac neptis Ioanna I legitimo iure dominabantur citra Pharum. Res demum aliquando composuit 513 Gregorius XI, anno 1372,  inter Ioannam reginam et Fridericum III, Ludouici fratrem. Quo ex tractatu ualde prolixo ap. Raynaldum  decerpam que ostendant, apostolicam sedem acerrime uindicasse ius suum in Sicilie insula. Siciliam nouo excogitato nomine Trinacriam deinceps uocatum iri decernitur; ita ut »Fredericus ex hac causa nullo unquam tempore possit se intitulare titulo regni Sicilie, sed tantum titulo Trinacrie; ipsaque regina, heredes et successores sui intitulentur et uocentur titulo Sicilie: ita tamen quod intitulatio regni Sicilie nullum afferat preiudicium intitulationi regni Trinacrie, nec contra: imo quodlibet regnum per se distinctum suum habeat titulum, nec alteri per alterum derogetur.« Itaque Gregorius tractatum ratum habens: »Primo, inquit, quia iura sacrosancte Romane Ecclesie sponse nostre conseruare, protegere et defendere ex officii nostri debito obligamur, ordinandum prouidimus quod Ioanna et Fredericus prefati recognoscant, ad nos et Ecclesiam Rom. spectare et pertinere de  iure directum dominium in toto regno tam ultra quam citra Pharum; cui directo dominio et iuri quod in toto regno tam ultra quam citra Pharum nos et Ecclesia Romana habemus, non intendimus in aliquo derogare; sed ea uolumus et intendimus remanere illesa, et quod tale et totum ius nobis et Ecclesie Romane remaneat in dicta insula et adiacentibus insulis  quale et quantum habemus in terris citra Pharum.« Sequitur homagii pontifici et successoribus prestandi formula ab eodem Gregorio prescripta: quod utique esse prestitum, »pro insula Sicilie una cum insulis adiacentibus, que regnum Trinacrie nominatur:« uidesis ap. eumdem Rayn. ; ex tractatu enim isto aliud magis necessarium decerpi oportet.

XXuI. De annuo censu iniungendo res operosior uidebatur. Non enim regi Trinacrie  nouo prorsus exemplo  imponendus; nec regi Sicilie, quem titulum pontifex Ioanne ac successorum proprium esse uoluit, iuxta prescriptum libri Censuum Romane Ecclesie, ac precedentium inuestiturarum subeundus omnino erat. Quid igitur pontifex? Id totum oneris Ioanne ac successoribus imponit: »Ad predicta omnia et singula alia dicta Ioanna, et successores sui in regno Sicilie integraliter Ecclesie Romane perinde remaneant obligati, sicut si regnum ipsum Sicilie cum ea integritate qua dicto domino Carolo infeudatum exstitit, totaliter possideret.« Deinde Friderico regi Trinacrie partem census iniungit, quam scilicet 514 in festo sanctorum apostolorum Philippi et Iacobi, seu Kalendis Maii regine Ioanne persolueret, adeoque census integer Sicilie regine ac successorum magnopere alleuaretur: »Uncias auri, ait, tria millia ad rationem premissam de florenis quinque, aut ad pondus generale regni Sicilie pro qualibet uncia, que reducte ad florenos auri ad pondus et rationem predictam, faciunt summam  florenorum quindecim contingentium dictas insulas, seu regnum Trinacrie ratione debiti per ipsam reginam S. R. Ecclesie et apostolice sedi:« octo uidelicet unciarum, seu florenorum quadraginta millium. Eapropter successor Gregorii Urbanus uI cum regnum Ioanne in Carolum Dyrrachinum transtulit , ac si Trinacrie regnum non existeret, Clementis Iu uestigiis insistens concedit Carolo »regnum Sicilie et totam terram que est citra Pharum usque ad confinia terrarum Romane Ecclesie, excepta ciuitate Beneuentana cum toto territorio et omnibus districtibus et pertinentiis suis:« censumque iniungit integrum »octo millium unciarum auri ad pondus ipsius regni.« Carolusque ipse in sacramento fidelitatis: »Promitto, inquit, quod pro toto generali censu ipsorum regni et terre octo millia unciarum auri ad pondus ipsius regni in festo beati Petri apostoli de mense Iunii ubicunque Romanus pontifex fuerit, ipsi Romano pontifici et  Romane Ecclesie annis singulis persoluam . . . . . . . Item promitto quod in quolibet termino dabimus ego et mei in dicto regno heredes uobis et successoribus uestris Romanis pontificibus canonice intrantibus unum palafredum album pulchrum et bonum, in recognitionem ueri dominii eorumdem regni et terre.« Ubi pro termino legendum triennio liquet ex supra allatis, et ex aduersariis ipsius Raynaldi, undecunque error manifestus irrepserit.

XXuII. Quid autem plura? Exstant apud Raynaldum  Pii II et Innocentii uIII, inuestiture facte Ferdinando, et Alphonso, ac Ferdinando filio iisdem omnino formulis seruatis: »Pro toto uero generali censu ipsius regni et terre octo millia unciarum auri ad pondus ipsius regni in festo beati Petri apostoli . . . . . In quolibet etiam triennio dabis tu et tui in dicto regno heredes nobis et successoribus nostris Romm. pontt. canonice intrantibus unum palafredum album pulchrum et bonum.«  Et, quod rem luce ipsa clarius ostendit, huiusmodi formula iuramenti Alphonso et Ferdinando prescribitur: »Ego Alphonsus dux Calabrie, Ferdinandi Dei gratia regis Sicilie III primogenitus, si me, decedente prefato Ferdinando 515 rege, in regno et terra prefatis in regem succedere contingat, et ego Ferdinandus princeps Capue dicti Alphonsi ducis primogenitus in tempore obitus dicti Ferdinandi regis predefuncto dicto Alphonso duce genitore meo superesse me Dei gratia prefato Ferdinando regi in regno et terra prefatis, iuxta tenorem litterarum nobis super hoc concessarum succedere, et regem Sicilie et terre prefatorum esse contingat, plenum homagium ligium et uassallagium faciens uobis domino meo domino Innoc. pape uIII et Ecclesie Romane in regno Sicilie, et tota terra que est citra Pharum, et quantum spectat ad terram citra Pharum, usque ad confinia terrarum ipsius Ecclesie, excepta ciuitate Beneuentana cum toto territorio ac  omnibus districtibus pertinentiisque suis secundum antiquos fines territorii pertinentiarum, etc.« Itaque ad initium usque seculi XuI neque a pontificibus neque a regibus quidpiam de censu  qualis quantusue fuerit, ante et post Clementem Iu mutatum unquam fuit. Secus est de consecutis inde temporibus.

XXuIII. Eodem anno 1492, cum Innocentius uIII utramque Siciliam prisco more Alphonso ac Ferdinando filio eius concessit, pontifice eodem e uiuis abeunte, Alexander uI ad summum dignitatis fastigium euectus fuerat. Hic uero, sexto decimo ineunte seculo, terram omnem citra Pharum bipertito diuisit, ut uidere est in eius diplomate ap. Raynaldum , unde etiam historia temporum suppetit: »Neapolitanam, inquit, et Caietanam ciuitates ac totam Terram Laboris et prouinciam Aprutinam pro eorum iusto ualore Ludouico Francie cum titulo regis Neapolis et Ierusalem: ducatus uero et  omnes prouincias Calabrie et Apulie cum tota eorum terra etiam pro eorum iusto ualore Ferdinando et Elizabeth Hispaniarum regi et regine, cum titulo ducis et ducisse Calabrie et Apulie . . . concedimus et elargimur.« ueniensque ad impositionem census , intactam relinquit summam a Clemente Iu iniunctam regi Sicilie pro generali censu regni citra Pharum et ultra; sed nouo ab se instituto regno Neapolis seu terre citra Pharum omne istud onus imponit: »Pro toto uero, ait, generali censu regni Neapolis quatuor, ac pro censu ducatuum Calabrie et Apulie predictorum etiam quatuor millia unciarum auri ad pondus ipsorum regni et ducatuum in festo beati Petri apostoli de mense Iunii ubicunque Romanus pontifex fuerit, ipsi Romano pontifici et Romane Ecclesie per dictos reges et regnum, 516 ac suos in dicto regno et ducatibus heredes annis singulis persoluentur . . . . . In quolibet etiam triennio ipsi reges et regina, suique in dictis regno  et ducatibus heredes dabunt nobis et successoribus nostris Romanis pontificibus canonice intrantibus, quilibet unum palafredum album pulchrum et bonum in recognitionem ueri dominii eorumdem regni et ducatuum.« Alexandrina autem ista diuisio inter gentem et reges emulos aliquandiu armis egre defensa post annos quatuor in unum coaluit, Ferdinando totam terram citra Pharum suam in potestatem redigente.

XXIX. Rei monumentum suppetit ex diariis Paridis de Grassis ap. Raynaldum : Franciscus enim de Roxas Ferdinandi regis Catholici orator, censum et equum exhibens Iulio II, his uerbis pontificem est allocutus: »Beatissime Pater et sanctissime domine, serenissimus, potentissimus atque inuictissimus princeps et dominus, dominus Ferdinandus Dei gratia Aragonie, utriusque Sicilie citra ultraque Pharum ac Ierusalem rex Catholicus, sanctitatis uestre et S. R. Ecclesie deuotissimus filius  et dominus meus, dictique regni Sicilie citra Pharum uerus et legitimus rex et pacificus possessor, cupiens reddere que sunt Dei Deo, mittit sanctitati uestre hunc equum album decenter ornatum, et censum eidem sanctitati uestre et S. R. Ecclesie pro dicto regno Sicilie citra Pharum hoc anno debitum, etc.« Ludouicum nichilominus de iure quod in nouum regnum Neapolitanum ab Alexandro uI adeptus erat, non excidisse ante annum 1510 testatur historia omnis. Tunc uero uariis de causis, precipue ob alienata iura que a Romana Ecclesia acceperat, ab Iulio damnatus, regno exutus fuit, quod idem pontifex Ferdinando concessit ob insignia illius merita. Alexandrina quoque diuisione antiquata, in statum pristinum terram citra Pharum reduxit: »In eum statum, inquit, in quo ante diuisionem predictam existebat, reponentes, restituentes et plenarie reintegrantes, regnum ipsum Sicilie et Ierusalem cum tota dicta terra citra Pharum usque ad  confinia terrarum dicte Ecclesie Romane excepta ciuitate nostra Beneuentana cum territorio et pertinentiis.« Perinde censum iuxta ueterem formulam expressit: »Pro toto uero generali censu regni Sicilie et Ierusalem octo millia unciarum auri . . . . In quolibet etiam termino  ipse Ferdinandus rex eiusque in dicto regno Sicilie et Ierusalem heredes et successores dabunt nobis et successoribus nostris canonice intrantibus unum palafrenum album pulchrum et bonum 517 in recognitionem ueri dominii ipsius regni Sicilie et Ierusalem.« Diploma exstat ap. Rayn. , et in Corpore Diplomatico , hoc tamen discrimine quod Raynaldus pretermittit formulas, quippe quas precedentium diplomatum omnino similes agnouit. In Corpore autem Diplomatico singule exhibentur, et in nuper relata generalis census duplicem lectionem admittit: »Octo millia ducatorum [al., unciarum; at retinendum ducatorum].« Etenim Leo X omnium primus imposuit,  »pro solito annuo censu septem mille ducatos auri cum palafreno albo;« quem successores imitati sunt.

XXX. Ceterum Iulius, iuxta ingenium seculi, parum solerter de terra aut Sicilia citra Pharum loquitur: eam siquidem regnum Sicilie et Ierusalem passim appellat: quasi uero transmarinum id regnum, cuius merum titulum Maria Carolo Andegauensi attulerat, in terra citra Pharum situm esset, ut credidit successor eius Leo X, cum Carolum u, de utroque regno inuestiuit , quod sententia eius litterarum testatur: »Proprio iuramento fateatur et recognoscat expresse regnum Sicilie et Ierusalem, ac totam terram eorum que est citra Pharum usque ad confinia terrarum ipsius Ecclesie Romane, excepta ciuitate Beneuentana.« Eodem sensu a successoribus Iulio III, Clemente uIII, Gregorio Xu, Alexandro uII atque  Innocentio XIII, in diplomatibus queis Philippus II, III et Iu, necnon Carolus II et uI, de utraque Sicilia inuestiuntur, terram eamdem accipi compertum erit citatis locis. Luculentius etiam patet ex regii oratoris uerbis, queis censum exhibens stato die pontificem alloquitur: »N. N. dominus meus clementissimus mittit sanctitati uestre hunc, quem ego regio suo nomine presento, equum decenter ornatum, et septem millia ducatorum pro solito censu regni Neapolitani; Deum optimum maximum exorans ut eumdem per multos annos uestra sanctitas recipere possit pro bono Christianitatis nostreque sancte fidei catholice augmento: quod sua regia maiestas optat, et ego enixe uoueo.« Que autem reponit pontifex, iuxta ueterem formam, nichil omnino de apostolice sedis iure in regnum Sicilie et terram citra Pharum esse mutatum aut detractum patefaciunt: »Censum hunc nobis et sedi apostolice debitum pro directo dominio regni nostri utriusque Sicilie cis ultraque  Pharum libenter accipimus et acceptamus. Charissimo in Christo filio nostro N. salutem et optatissimam prolem a Domino precamur; eique populis ac uassallis apostolicam benedictionem impertimur. 518 In nomine Patris, et Filii, et Spiritus sancti. Amen.« Ita scilicet Innocentius XIII Cesareo oratori respondit, ut docet Otterius in sua Historia , cuius auctoritate libenter utor, ut que nos quotannis propriis auribus accipimus monumentis annalium commendata lectoris oculis subiiciam.

XXXI. Que cum ita sint, sex animaduerti oportet huiusmodi census periodos, auctoritate apostolica omnes inherentes. 1. Northmannis a Nicolao II anno 1059 impositi fuerunt denarii duodecim pro unoquoque iugero, de quo in superioribus satis multa. 2. Innocentius II loco antiqui eius census, anno 1139 Rogerio primo Sicilie regi sexcentos squifatos iniunxit, quadringentique additi ab  Adriano Iu Willelmo successori Rogerii pro Marsia; ita ut mille squifati, seu aurei nummi, de quorum ualore non constat, totum annuum censum efficerent. 3. Clemens Iu anno 1265 Carolo Andegauensi octo mille uncias auri, seu quadraginta florenorum millia pro censu generali utriusque Sicilie imposuit. 4. Gregorius XI anno 1372 Trinacrie seu Sicilie ultra Pharum regi unciarum tria millia aut quindecim millia florenorum imponit, soluendorum uidelicet possessori Sicilie citra Pharum, qui censum integrum sancte sedi persoluere tenebatur. 5. Alexander uI anno 1501 eumdem censum unciarum auri octo millium, bipertito diuisum, totum iniungit Sicilie citra Pharum, quem postmodo Iulius II reducit in statum pristinum. 6. Ac denique Leo X anno 1521 annuum censum nostri eui auctoritate apostolica stabiliuit: »Obligauit et obligat eumdem Carolum regem et regnum ipsum Sicilie citra Pharum pro tempore obtinentes, quod ipsi pro recognitione ueri et directi dominii teneantur soluere singulis annis  in perpetuum camere apostolice septem millia ducatorum auri de camera in festo eiusdem beati Petri, ultra solitum censum parafreni albi.« Ita in capitulis inter Leonem et oratorem Caroli u, insertis diplomati eiusdem pontificis quod exhibet Raynaldus e schedis Baronii . Huiusmodi autem »census septem millium ducatorum auri ratione noue concessionis feudi dicti regni de nouo impositi« mentio iterum occurrit: aliisque in apostolicis litteris  semel, iterum ac tertio memoratur, tanquam auctus censui parafreni albi, altissimo obrutis silentio octo unciarum millibus, que antea consueuerunt imponi.

XXXII. Totidem soluebantur a Carolo Andegauensi pro generali censu utriusque Sicilie, cum Rudolphus Gregorio X et sacri Rom. imperii electores confirmabant Nicolao III »regnum Sicilie cum omnibus ad 519 ipsam spectantibus tam citra Pharum quam ultra.« Cum uero similis fere census, quinque  uidelicet ac triginta aureorum millia, ad mille schifatos redacta olim fuerint ab Innocentio II et Adriano Iu, non est mirandum, auri uncias octo mille, ad septem millia ducatorum auri apostolica auctoritate redactas esse. Multo minus mirari oportet, Terre, seu Sicilie citra Pharum, aut etiam regno Neapolis, que tria nomina idem ualent, totum onus esse impositum. Ita enim fuit Northmannorum tempore; et, si annos dempseris circiter sexdecim Caroli Andegauensis, cum patenti eo nomine generalis census Sicilia etiam ultra Pharum censui obnoxia esse declaratur, compertum exploratumque erit, possessori tantum Sicilie citra Pharum censum alio tempore alium esse impositum, palafreno, seu equo albi coloris excepto, qui utriusque Sicilie directum dominium, quo utitur sancta sedes designat: in recognitionem ueri domini eorumdem regni et terre. Illud uero mirandum ualde esset, Siciliam insulam, que una cum Calabria donationum omnium, quas  Orientales Augusti, patricii, aliique fideles pro remedio animarum suarum fecerunt sancte sedi, ab iisdem Augustis addicta fuerat solutionis trium talentorum ac semis; siue aureorum quinque et triginta millium, et pro qua uindicanda summi pontifices acerrime pugnarunt, ex male percepta terre citra Pharum significatione, iuris ancipitis credi. Omnia enim monumenta certa tum in annales relata, tum in mss. codicibus exstantia, secus docent. Atque hec satis sint de Sicilia citra Pharum et ultra a Rudolpho, et imperii principibus, seu electoribus confirmata. Mox sequentur diplomata; Rudolphinum quidem ex autographo quod seruatur in tabulario Molis Adriane; electorum autem ex ipso codice Rudolphino, quem exhibuimus, in fine enim eiusdem diploma istud cum alio Rudolphi reperitur. Idem autem dabitur diligenter collatum cum autographo eiusdem tabularii.





I. 520 Diploma Rudolphi regis Romanorum cum sua bulla pendente.


Sanctissimo in Christo Patri, et domino D. Nicolao pape III [a 4Kb] Rudolphus Dei gratia Romanorum rex semper Augustus. Ad perpetuam rei memoriam.  Summa reipublice tuitio de stirpe duarum rerum sacerdotii et imperii diuina institutione proueniens, uimque suam exinde muniens, humanum genus salubriter gubernauit in posterum, et reget Deo propitio in eternum. Hec sunt duo dona Dei, maxima quidem in omnibus a superna collata clementia, uidelicet auctoritas sacra pontificum et regalis excellentia potestatis. Hec duo Saluator noster mediator Dei et hominum iehsu Christus sic per seipsum actibus propriis et dignitatibus distinctis exercuit, ut utraque ab ipso, tanquam ex uno eodemque principio manifeste procedere omnibus indicaret.

Ab eo igitur solo uiuo et uero Deo recognoscentes omnia, a quo reges et regna sumpsere principia et sacrosancte Romane 521 Ecclesie beneficia erga nos innumera recolentes, plenis excitamur affectibus ea que possumus illi retribuendo rependere, a qua nobis et nostris predecessoribus regibus Romanorum tam grandia, tam excellentia dona conspicimus esse  tributa [b 1Kb] .

Prefati itaque predecessores ad magnificentiam munerum et gratiarum quodammodo ineffabilem largitatem, quam de ipsius matris Ecclesie uberibus susceperunt, faciem gratitudinis conuertentes, nec minus attendentes, quod eadem mater Ecclesia ipsos in dulcedinis benedictione preueniens, transferendo de Grecis imperium in Germanos [c 3Kb] , eisdem dederat  id quod erant, ut grati predicarentur filii laudabilis recognitionis effectu [a 1Kb] : inter cetera, que ipsi Romane Ecclesie confirmarunt, dimiserunt, seu etiam concesserunt, totam terram, que est a Radicophano usque Ceperanum [b 1Kb] , 522 marchiam Anconitanam [c 1Kb] , ducatum Spoletanum [d 1Kb] , terram comitisse Mathildis [e 1Kb] , comitatum Brictenorii [f 1Kb] , exarchatum Rauenne, Pentapolim, massam Trabariam, cum adiacentibus terris, et omnia alia bona, terras, possessiones, et iura ad Romanam Ecclesiam pertinentia in multis priuilegiis imperatorum a tempore Ludouici expressa siue contenta [g 1Kb] , ipsi beato Petro celestis regni clauigero, eiusque successoribus, et Romane Ecclesie dimiserunt, renuntiauerunt, restituerunt, et confirmarunt; et ad omnem scrupulum remouendum, prout melius ualeret, et efficacius posset intelligi, contulerunt, concesserunt, et etiam donauerunt, sicut in eorum priuilegiis, seu litteris continetur [h 2Kb] . Nosque postmodum, prout Domino placuit, ad regalis  excellentie culmen assumpti, ut de susceptis donis innumeris, que de manibus dicte matris accepimus, 523 non minoris recognitionis debitum solueremus, predicta omnia in presentia recolende memorie domini Gregorii pape X [i 1Kb] recognouimus, ac ea omnia et singula ipsi pro Romana Ecclesia, se suisque successoribus recipienti, confirmauimus, innouauimus, et de nouo concessimus, atque donauimus, ipsa nichilominus proprio prestito corporaliter iuramento firmantes [i 1Kb] .

uerum quia postmodum absque nostro consensu, conscientia, uel mandato Rudolphus cancellarius noster a ciuibus Rauennatibus, Bobiensibus, Cesenatensibus, Foropopuliensibus, Forliuiensibus, Fauentinis, Imolensibus, Bononiensibus, Urbinatibus, ac hominibus Montis Feretri, Bertenorii, necnon et aliis aliarum ciuitatum, atque illarum partium et locorum, que ipsius Ecclesie Romane iuris existunt, iuramentum fidelitatis nomine nostro dicitur  recepisse, nos conspicientes id in preiudicium iuris dicte matris Ecclesie subsecutum, quidquid per eumdem cancellarium, seu quemcunque alium in predictis ciuitatibus, locis, et terris, seu per homines ipsarum ciuitatum, terrarum, atque locorum actum, gestum, recognitum exstitit, siue iuratum, et specialiter predicta iuramenta, remittimus, relaxamus, et eis expresse renuntiamus, ac predicta omnia reuocamus, cassamus, annullamus, irritamus, cassa et irrita nuntiamus, ac omnibus uiribus uacuamus; uolentes, statuentes, et consentientes expresse, quod per id nullum ius nobis et imperio accrescat, uel ipsi Ecclesie Romane depereat tam circa possessionem, quam circa proprietatem in ciuitatibus, terris, et locis prefatis, ac hominibus, iuribus, et iurisdictionibus eorumdem [a 1Kb] .

Et quia decet regales actus in omni claritate procedere, ut omnem obscuritatem, quam frequenter generalitas consueuit inducere, 524 nostra tollat regalis expressio, ac iura ipsius matris Ecclesie per  nostram declarationem, quam decernimus esse perpetuam, plenarie solidentur; recognoscimus, fatemur, et oraculo presentis edicti ad eternam memoriam declaramus, ciuitatem Rauennatem et Aemiliam, Bobium, Cesenam, Forumpopuli, Forliuium, Fauentiam, Imolam, Bononiam, Ferrariam, Comaclum, Adriam, atque Gabellum; Ariminum, Urbinum, Montemferetrum, territorium Balnense [b 1Kb] , suprascriptas prouincias, ciuitates, loca, et territoria, nec non et omnia supradicta cum omnibus finibus, territoriis, atque insulis in terra marique, ad prouincias, ciuitates, territoria, et loca supradicta quoquomodo pertinentibus, ad beatum Petrum celestis regni clauigerum, et ad uos patrem beatissimum dominum Nicolaum papam tertium, et ad successores uestros Romanos pontifices, et ad ipsam Ecclesiam Romanam pleno iure, ac integre non solum in spiritualibus, sed etiam in temporalibus, in solidum pertinere, ac uestri et ipsius Romane Ecclesie pleni iuris, ditionis, ac principatus existere [c 1Kb] .

 Et ad omnem dubitationis scrupulum in posterum abolendum, et ut nostra deuotio erga ipsam matrem Ecclesiam clarius enitescat, predicta omnia et singula  tam propriis seu specialibus prouinciarum, terrarum, ciuitatum, atque locorum expressa uocabulis, quam etiam non expressa, prout melius ualet et efficacius intelligi, ipsi beatissimo Petro, et uobis, sanctissime pater domine Nicole papa III, et per uos successoribus uestris Romanis pontificibus, et ipsi Romane Ecclesie [d 1Kb] de nouo libere et plenarie concedimus, conferimus et donamus, ut sublata omnis contentionis et dissensionis 525 materia, firma pax et plena concordia inter Ecclesiam et imperium perseuerent [e 1Kb] .

Ut autem hec omnia uobis memorato sanctissimo Patri nostro domino Nicolao sacrosancte Romane Ecclesie summo pontifici, uestrisque successoribus [f 1Kb] , et ipsi Romane Ecclesie per nos et nostros successores Romanorum reges et imperatores in perpetuum obseruentur, firmaque semper, et inconcussa permaneant, presens nostre recognitionis, declarationis, concessionis et donationis priuilegium,  de conscientia nostra, et expresso mandato conscriptum, iussimus aurea bulla typario nostre maiestatis impressa muniri, ac ipsum ad perpetuam soliditatem et certitudinem uobis et ipsi Romane Ecclesie exhiberi. Promittimus insuper, quod postquam Romam ad recipiendam unctionem, coronationem, et imperiale diadema peruenerimus, ipsaque perceperimus, infra octo dies premissa omnia et singula innouabimus, et de nouo integre ac plenarie faciemus [g 1Kb] .

Testes autem hi sunt: uenerabiles Fridericus archiepiscopus Salzburgensis, Ioannes Kymensis, et Wernhardus Secouiensis ecclesiarum episcopi; Giffridus decanus ecclesie sancti Audomari Morinensis dieceseos domini pape cappellanus, Henricus abbas Admontensis, Nicolaus archidiaconus Tudertinus; illustres Albertus et Hartmannus fratres de Habspurch et de Hyburch comites, lantgrauii Alsatie, filii nostri; ac spectabiles uiri Fridericus burgrauius de Nuremberch, Heinricus Marchio de Hahperch, Burchardus de 526 Hohenberch, et Heinricus de Furstenberch  comites, Heinricus Sluzzellinus cappellanus noster, magister Chunradus de Herwelingen, magister Angelus canonicus sancti ualentini de Ferentino,  Heinricus de Loubenberch, et Ioannes de Hedingen milites hostiarii nostri, et quamplures alii.


Signum domini Rudolphi Romanorum regis inuictissimi.


Locus monogrammatis.

Ego Rudolphus [a 1Kb] imperialis aule cancellarius uice domini Wernheri archiepiscopi Maguntini, ac per Germaniam sacri imperii archicancellarii recognoui.

Acta sunt hec anno Domini 1279, indictione uII, regnante domino Rudolpho Romanorum rege glorioso, anno regni eius uI.

Datum uienne per manus magistri Gotfridi [b 1Kb] prepositi Soliensis protonotarii nostri XuI Kal. Martii.





II. Diploma principum imperii super donatione Rudolphi I imperatoris [c 2Kb] et confirmatione priuilegiorum sedis apostolice

 Nos principes imperii . Uniuersis presentem paginam inspecturis. Complectens ab olim sibi Romana mater Ecclesia quadam quasi germana caritate Germaniam, illam eo terreno dignitatis  nomine decorauit, quod est super omne nomen, temporaliter tantum, presidentium super terram [e 1Kb] : plantans in ea principes tanquam arbores preelectas, et rigans illas gratia singulari, illud eis dedit incrementum mirande potentie, ut ipsius Ecclesie auctoritate suffulti uelut germen electum, per ipsorum electionem illum qui frena Romani teneret imperii germinarent [f 1Kb] . Hic est illud luminare minus, in firmamento militantis Ecclesie, per luminare maius Christi uicarium illustratum. Hic est, qui materialem gladium ad ipsius nutum excutit et conuertit, ut eius presidio pastorum pastor adiutus oues sibi creditas spirituali gladio protegendo communiat, temporali refrenet, et corrigat, ad uindictam malefactorum, laudem uero credentium et bonorum [g 1Kb] . Ut igitur omnis materia dissensionis 528 et scandali, seu etiam rancoris occasio inter ipsam Ecclesiam, et imperium auferantur, et ii duo gladii in domo Domini constituti debito federe copulati se ipsos exerceant, in utilem reformationem regiminis  uniuersi, et nos in actu uoluntatis et operis inueniamur filii deuotionis et pacis, qui tam Ecclesiam quam imperium confouere tenemur; quidquid per dominum nostrum Rudolphum Dei gratia Romanorum regem semper Augustum sanctissimo patri, ac domino nostro domino Nicolao pape III eiusque successoribus et ipsi Romane Ecclesie recognitum, confirmatum, ratificatum, innouatum, de nouo donatum, declaratum, siue concessum, iuratum, et  actum, seu factum est per priuilegia, uel quecunque alia scripta quorumcunque tenorum [a 1Kb] super recognitionibus, et ratificationibus, approbationibus innouationibus, confirmationibus, donationibus, concessionibus, et factis, seu gestis tam aliorum imperatorum, et regum Romanorum predecessorum regis eiusdem, quam ipsius regis, et specialiter super fidelitate [b 1Kb] , obedientia, honorificentia, et reuerentia per Romanos imperatores, et reges Romanis pontificibus, et ipsi Ecclesie impendendis, ac possessionibus, honoribus, et iuribus eiusdem Ecclesie, et nominatim super tota terra, que est a Radicofano usque ad Ceperanum, marchia Anconitana, ducatu Spoletano, terra comitisse Mathildis, ciuitate Rauenna [Rauenne], et Aemilia, Boio [Bobio], Cesena, Foropopuli, Forliuio, Fauentia, Immola [Imola], Bononia, Ferraria, Comaclo, Adrianis, atque Gabello, Aremino [Arimino], Urbino, Monteferetri, 529 territorio Balnensi, comitatu Brettonorii [Brectenorii], exarchatu Rauenne, Pentapoli, Massa Trabaria  cum adiacentibus terris et omnibus aliis ad predictam Ecclesiam pertinentibus, cum omnibus finibus, territoriis atque insulis in mari terraque ad prouincias, ciuitates, territoria et loca predicta quoquo modo spectantibus; nec non super ciuitate Romana [c 1Kb] , et regno Sicilie cum omnibus ad ipsam spectantibus tam citra Pharum quam ultra, Corsica quoque atque Sardinia [d 1Kb] , et ceteris terris ac iuribus ad ipsam Ecclesiam pertinentibus. Nos nostri nomine principatus in omnibus ac per omnia approbamus et ratificamus, ac iisdem omnibus et singulis, et quibuscunque aliis super eisdem per eumdem regem quoquo modo factis et in posterum faciendis, uoluntatem  nostram, ascensum atque consensum unanimiter atque concorditer exhibemus [e 1Kb] . Et promittimus quod contra premissa, uel aliquid premissorum nullo unquam tempore ueniemus. Sed ea omnia et singula pro posse nostro procurabimus inuiolabiliter obseruari. Et ut hec nostra uoluntas, approbatio, ratificatio, assensus [Autogr. add. consensus], atque promissio a nobis eisdem Romanis pontificibus et Ecclesie in perpetuum obseruentur, hoc presens scriptum inde fieri fecimus, nostrorumque sigillorum munimine roborauimus [roboratum]. Actum et datum anno Domini millesimo ducentesimo septuagesimo nono, ind. uII, 530 regnante predicto domino nostro domino Rudolpho Romm. rege glorioso regni eius anno 6 [f 1Kb] .





III Diploma quo Rudolphus ecclesiastica iura seuero edicto tuetur. [g 1Kb]

Rudolphus Dei gratia Romanorum rex semper  Aug. uniuersis Romani imperii fidelibus presentes litteras inspecturis gratiam suam et omne bonum. Quia regalem decet clementiam sic libertates impendere et benemeritis liberalitatis et munificentie sue gratiam impartiri, quod ex eo imperio [h 1Kb] , ac ecclesiis, et ecclesiarum prelatis nullum prorsus in suis iuribus preiudicium irrogetur, ad uniuersorum tam presentium quam futurorum notitiam uolumus peruenire, quod per libertates illas, quibus a creationis nostre tempore ciuitates et loca quecunque dotauimus, nullum uolumus imperio et ecclesiis ac ecclesiarum prelatis in suis iuribus et hominibus preiudicium generari [i 1Kb] . Sed uolumus quod imperium 531  et prelati ecclesiastici omnibus illis iuribus gaudeant, quibus ante libertatem huiusmodi ciuitatibus et locis a nobis indultum usi fuerunt, et que in eis ante tempora libertatis eiusdem habuisse noscuntur [a 1Kb] . In  cuius rei testimonium presens scriptum maiestatis nostre sigillo iussimus communiri. Datum Hagenaune [in Hagen] Iu Nonas Decemb. ind. II. [b 2Kb] anno 1283, regni uero nostri anno 10.





INDEX RERUM ET uERBORUM QUAE IN SECUNDO IUXTA CENNII EDITIONEM CODICIS CAROLINI TOMO CONTINENTUR.  [1Kb]



 A
    Abbas eremitarum monasterii Einsidlensis princeps Romani imperii, 468.
    Abbates ord. Cisterc. congregati Cistercii rogantur orationum suffragia ab Innoc. III, 303, et a Rudolpho rege Romanorum, 304. Fraternitatem a sancto Ludou. IX et a Capitulo Salisburgensi, 306.
    Abbatiarum Cisterciensium num. 305. Priuilegia apostolica, 307.
    Acclamationes pop. Rom. post improuisam Caroli Magni coronationem, 17.
    Accon al. Ptolemais a Turcis capta, 296. Quidquid dignitatis nominisque Christiani erat in Syria, ibi consistebat, 477.
    Adelais cum Ottone Romam uenit, 137.
    Adelboldus de Henrici I regis Romanorum electione, 170.
    Administri principum apud sanctam sedem quomodo se gerant, 371.
    Adolphus Nassauie rex Romanorum successor Rudolphi, 306.
    Adrianus  rectus Carolinor. libror. interpres, 7. Perperam fit auctor legis regie commentitie, 166. Eius legatus apost. officio deest in Carolum Magnum regem Francorum, 67.
    Adrianus Iu coronat Fridericum Aenobarbum, 271 seq.
    Adrianus u septem et triginta dier. pontifex, 373. Prohibet Rudolphum in Ital. uenire, 283. Eius gesta, 374.
    Adulphus diac. legatus Leonis III in Angliam, 66.
    Aegra ciuitas in Bohemie finibus 396.
    Aemilia prouincia perperam in ciuitatem  uersa, 96. Ciuilis angustior ecclesiastica Langobardor. euo, 97, a scriptoribus sec. XuI et nonnullis recentioribus male accepta pro amplissima Rom. reip. prouincia, 98, 126, 188.
    Affinitates Rudolphi cum principibus, 306. Cum Philippo III Francorum rege, 433.
    Agnes Rudolphi filia, uxor Alberti ducis Saxonie S. R. I. electoris, 306, 346.
    Agnes Ottocari regis Bonemie filia, uxor Rudolphi filii Rudolphi regis Romanorum, 306, 422.
    Albericus comes Tusculanus nouam Urbis administrationem inducit, 34.
    Albertus dux ab Honorio II inuestituram obtinet Mathildiane hereditatis, 200.
    Albertus Rud. pater in Syria moriens Accone sepelitur, 295, 306, 321.
    Albertus Rudolphi fil. cum exercitu in Austriam premittitur, 395, 401. Eligitur rex Romanorum, 306 Dignitatem imperialem renouatam esse in Germanis, seu in Carolo Magno testatur, 521. Bonifacio uIII confirmat inter cetera iura sancte sedis terram Mathildis, 203. Zweytalensi monasterio paternum priuilegium salis confirmat, 472.
    Albertus Saxonie dux S. R. I. elector, 306.
    Albiniani codicis prestantia, 134.
    Albornotius Aegydius card. leg. prefectum de uico in ordinem reducit, 213.
    Alcuinus Romanum pontif. summum principem agnoscit, 14. Eius consilium prudens Carolo Magno, 15.
    Alemannia, Langobardia, et Tuscia ad imperium spectant, 310, 322.
     Alexander uI Siciliam citra pharum bipertito diuidit totoque censu octo unciar. mill. onerat, 515.
    Alienora Raym. Berengarii filia regina Anglie, 464.
    Allodium quid seculo XI et seq., 204.
    Alphonsus rex Castelle rex Romanorum electus, 276. Cedit ius omne Rudolpho, 353.
    Amiralmumin Calipha XXuIII success. Haronis, 77.
    Anacletus antipapa. uide Petrus Leonis.
    Andreas Sclauonie dux, frater Ladislai Ungarie regis, 375.
    Anglicana ecclesia a Greg. Magno instaurata sollicitat Leonem III, 64, qui eam fouet, 68.
    Anna Rudolphi regis Romanorum uxor, 251, 306, mille marcas argenteas annui reditus obtinet in Austria, 429.
    Anna al. Hedwigis Rudolphi filia uxor Ottonis marchionis Brandeb., 306.
    Anselmi, ut creditur, testimonium de Lud. diplom., 124.
    Anthimus dux Neapolis negat auxilium Grecis Siciliam contra Saracenos propugnaturis, 73.
    Antiochia patriarchalis urbs celeberrima a Bendocdare soldano Aegyptio excisa, 478.
    Antonellus S. R. E. card. olim prefectus archiuo Molis Adriane monumenta edidit ditionum sancte sedis, 83, 134.
    Apologus Aesopi, quo Rudolphus usus dicitur, ne in Italiam ueniret, 279.
    Apulia, Calabria e Marsia ferunt onus census regni Sicilie, 507.
    Aquile imperialis historia a communi opinione diuersa, 384, 395.
    Aquileiensis patriarchatus uices, 18.  Raym. Turrianus patriarcha pollicetur auxilium Rudolpho, 389.
    Aretium perueniens Rudolphus ex Gallia redux, ibi breui morbo tentatus moritur, 276, 282.
    Ardulphus al. Eardulphus Anglie rex in suum regnum unde expulsus fuerat, restituitur, 66.
    Argelata et medicina I. Mathildici in territorio Bononiensi, 217. Postea I. sancte sedis, 404. Quod Henric. uI agnoscit, ibid.
    Arichis dux Beneu. subactus a Carolo Magno, 101.
    Aripertus rex Langob. donationem Alpium Cottar. aureis litteris instaurat, 135.
    Arnaldus Brixiensis animos Romanorum peruertit, 500. Eius discipuli, et sequaces de sancte sedis ditione perperam sentiunt, 524.
    Arnulphus eligitur et coronatur imperator a Formoso, 242.
    Artaldus Rhemen. archiep. pallium obtinet a Romano pontifice, 34.
    Assisii palatium pontificium, 157.
    Augustini  sententia de discrimine inter indulgentiam et commonitorium, 474. Eius ordo toleratus duntaxat, 399.
    Augustinus monachus magnum instar missionum, 68.
    Aurea Bulla de feudis, et priuilegiis a rege Rom. confirmandis, 346.
    Auree uallis monast. uide Monasterium.
    Aureis litteris exarata diplomata Ariperti, Ottonum, Henrici I, 135.
    Austria cum Styria, Carinthia, aliisque prouinciis detenta ab Ottocaro, 378. uastata, 392. Ab eodem deficit, 410. A tyrannide liberatur, 413.
    Austriace Auguste domus primordia. uide Rudolphus. Singularis eius pietas in beatissimam uirg. Mariam, 308. Existimatio et liberalitas continuata in litteratos, 486.
    Autographa diplomatum in archiuo Molis Adriane Ottonis I, 157. Rudolphi, 520. Electorum S. R. I, 526. Ottonis III in monasterio sanctorum Bonifacii et Alexii, 252. Conradi III regis Romanorum, in archiuo Corbeie, 169.
    Autographum litterarum a Leone III transmittitur Carolo Magno ne exemplum earum sit suspiciosum, 68.

B
    Bacchinius Benedictus de donatione Mathildis, 197.
    Balduinus Flandrie comes orientalium impp. primus, 521.
    Bambergensis ecclesie fundatio, 171. In episcopatum erectio, 189. Subiectio sancte sedi, ibid. Commutatio cum Beneuentano principatu, 175, 179.
    Bambergensis episcopus Henrici I diplomati subscribens se uocat subditum sancte sedis, 193.
    Basilea obsidetur a Rudolpho, qui electus rex Romanorum obsidionem soluit, 311. Obsidionis cause, 312.
    Basileensis episcopus. uide Henricus.
    Basileus appellatur Carolus a Michelis Aug. legatis, quod nomen Greci auersantur, 76.
    Bauarie dux. uide Henricus.
    Beatrix Berengarii Prouincie comitis filia, Caroli Sicilie regis uxor, 464.
    Beatrix mater Mathildis, 203. Uxor Bonifacii, Parme domina, 224.
    Bendocdar soldanus et tyrannus Aegypti appellatus Christianum sanguinem sitiens, 462, 476, 478.
    Benedictus uIII de imperatore eligendo, aut confirmando auctoritate apostolica decernit, 244
     Benedictus XIu Gregorium X in martyrol. retulit, 363
    Benedictus canonicus sancti Petri uerum situm porte Colline designat, 268.
    Benedictus Cariscum dictus senatoriam urbis dignitatem usurpat, senatum perdit, Eccl. ditiones inuadit, 501.
    Beneficia ecclesiastica a laicis principibus non conferenda, 327.
    Beneuentanus ducatus. Sex eius ciuitates a Carolo Magno donantur sancte sedi, 101. Eius duces Arichis et Grimoaldus, ibid. Memoratus in libro Pontif. explicatur, 146. In plures dynastias diuisus, 165. Cum bonis omnibus transmontanis iuris sancte sedis commutatus, 179. Eius regalia, 180.
    Berengarius Aug. solemniter coronatur, 254. In eadem solemnitate legitur diploma confirmans iura et priuilegia sancte sedis, 31, 254.
    Berengarius Raymundus comes Prouincie et Forcalquerii moritur sine prole mascula, 464. Quatuor eius filie regine omnes, Margarita Francie, Alienora Anglie, Sanctia Richardi regis Rom. electi uxor, et Beatrix Sicilie de hereditate decertant, ibid.
    Bernardus ap. sedis legatus a Parmensibus male admodum acceptus, 225.
    Bernardus electus Albiensis, 283
    Bernardus Seccouiensis episcop. Ottocari legatus ad comitia Augustana, 353, 378, 482, a Gregorio X increpitus, 379, cum Rudolpho se excusat, 404.
    Bernardus Thesaurarius historie sui temporis scriptor, 359. Rudolpho ualde acceptus, 361.
    Bertramus comes Prouincie sua bona subiicit sancte sedi, 236
    Bibliothecarius dignitas palatii Francorum, 133.
    Blanchinus Franciscus ciuitates, quarum Fulradus possessionem iniit, pro integra donatione Pippini accipit, 95.
    Blondi opinio falsa de Greg. u et Ottonis III constitutione super Regis Romanorum electione, 244. Ea tamen non omnino reiicienda, 168.
    Bobium hodie Sassina a non nemine pro Bobio Insubrie perperam accipitur, 98.
    Beclerus S. R. I. electores Carolo Iu antiquiores non faciens, decipitur, 241, 246.
    Bohemia et Morauia Rudolpho parent, 424.
    Bohemie rex pincerna imperatoris, 248, unus e septem electoribus, 250. uide Ottocarus, Wenceslaus.
    Bollandi continuatores actorum et monumentorum ueterum accurati editores, 170.
    Bona uen. card. Flaccium irridet, 2.
    Bonifacius marchio Tuscie pater Mathildis dominatur Parme, 224.
    Bononia restituitur sancte sedi, 498, 524.
    Brictonorium olim castrum Sussubium, 208, ab Alex. III concessum archiep. Rau., ibid.
    Bruna ciuitas Morauie priuilegia obtinuit ab Ottocaro, que Rudolphus confirmat et amplificat, 423.
    Bruno Olomucensis episc. Gregorio X de infelici statu Germanie, 303. 315, pacis interpres inter Rudolphum et Ottonem Brandeburg, 424, una cum Morauie proceribus homagium facit Rudolpho, 425.
    Bulla Clem. Iu que audit In Cena Domini a Gregor. X Mediolani publicatur, 352.
    Bulle nomine pro sigillo Otto Magnus  omnium ultimus usus esse dicitur, 156.

C
    Cadolaus comitatum Parinensem sibi confirmari obtinet ab Henrici II, 223.
    Cenulphus rex Anglor. archiepiscopis Cantuar. et Eboracen. infensus, 64.
    Caieta et Fundi iuris sancte sedis, 147, 159.
    Caietani cum Amalphitanis Micheli patricio auxilium prebent contra Saracenos Siciliam aggressos, 73.
    Calabria et Apolia Northmannis traditur a Nicolao II, 150.
    Calabritam et Siculi patrim. annuus reditus 35 M. aurei, 10, acerrime uindicata ab ap. sede, 103.
    Calumniatorum genus quintuplex, 410
    Caluulus cubicular. et Campani maiestatis rei, 90.
    Campania Rom. bipertito diuisa, 147. Eius extensio, 157. Ottonis temp. cum territorio Rom. confusa, 140.
    Campanie ducat. Beneu. sex ciuitates a Carolo Magno donate sancte sedi, 128.
    Campidunum hodie Kempten, Sueuie ciuitas in Algoia, 396.
    Canonicatus Leodiensis petitur a Rudolpho pro familiari suo, 453, 484.
    Canonicatus sancti Petri conferri ceptus regi Romanorum in solemnitate coronationis, 272.
    Cantuariensis archiep. cum Eboracensi discordia de primatu composita, 64.
    Canusina arx fundatur, 221. Eius ecclesie thesaurus Romam defertur, 216.
    Capitaneus a Rudolpho in Italiam mittendus, 334, a rege Bohemie in Salisburg. prouinciam missus, 392.
    Capitulare plurib. capitib. multa continens, 53.
    Cardinalium S. R. E. prestantia, 324.
    Carfagnana iuris sancte sedis ex donatione Mathildis, 217.
    Carinthia. uide Meinhardus.
    Carmelitarum ordo toleratus, 399.
    Carolingii Augg. uide Imperatores. Iisdem Ecclesiam Romanam defendere desinentibus imperatores aliunde quesiti, 28, eorum finis, 243.
    Carolini libri falso ascripti Carolo Magno, 6.
    Carolus Martellus inter Ecclesie defensores recensitus, 132.
    Carolomannus cum fratre paternam donat. confirmat, 95.
    Carolus Magnus Ecclesie R. defensor ante et post adeptam coronam imperii, 2, 54, 59, in rebus fidei dogma spectantibus consulit sanctam sedem, 7. ueniens Romam quomodo excipitur, 255, in sancti Petri ecclesiam, et Rom. pont. liberalissimus, 8. Quater ueniens Romam prouincias et ciuitates largitur sancte sedi, 100. Ultimo in aduentu coronatur imp. Aug., 16. De huiusmodi coronatione opiniones false, 18. Lud. filium regnorum heredem institutum imperatorem designat, 20. Imperium non armis, sed defensione sancte sedis adipiscitur, 37. Ecclesie custos dicitur a Leone III, et defensor in suis utilitatibus, 50 seq. Gradensi archiepisc. a sua sede pulso impetrat Polanam eccl., 48. Regna diuidit inter filios, 58, 99, a legatis pont se delusum putans placatur a Leone III, 66, cum Michele imp. Or. pacem aliquam init, 76. Electio Rom. pont. ei tributa, commentitia, 181, moritur, 82.
    Carolus Caluus eligitur et confirmatur in concilio, 243, coronatur a Ioanne uIII, 28, 254.
    Carolus Crassus eligitur, 242, coronatur a Io. uIII, 28, 254.
     Carolus Rudolphi fil. in pueritia mortuus, 306.
    Carolus Iu, auctor A. Bulle, 346, primus obtinet priuil. apostol. primar. precum, 392, ultimus prestat iuram. de mittendo in Italie regnum gubernatore, 234.
    Carolus u singulari modo coronatur Bononie a Clem. uII, 43, in coronatione fungitur officio diac. contra morem maiorum, 274, instituitur heres ducatus Mediol., 232.
    Carolus Andegau. frater sancti Ludouici IX in Italiam accersitus, 315. In Tuscia fit Paciarius, et postmodum uicarius imp. 330, 496, fit senator Urbis ad decennium, 502. Siciliam obtinet cum censu octo mill. unciar. auri, 511, iuramentum prestat Rom. pont., 512. Controuersias habet cum Rudolpho, 283, 368, 428, 496. Eapropter arcetur ab Italico itinere, 283. Regni Ierus. possessionem init per legatum suum, 477. Isabellam filiam nuptui locat Ladislao Ung. regi, 375. Prouincie inuestituram accipit a Rudolpho, 284, a Martino Iu iterum creatur senator Urbis, ibid.
    Castelli porta locus designatus ad excipiendum regem Romanor. coronandum, 268.
    Catharina Rudolphi filia uxor Ottonis Bauarie ducis, 306, 409.
    Caualca comes Brictonorium antiqui iuris sancte sedis, eidem iterum donat, 208.
    Census pro Sicilie regno institutus pro aliis temporibus alius, 505 seq., 513, 518, integer impositus Sicilie citra pharum, 515. Leo X eum reducit ad septem mille ducatos, 517.
    Censuum liber antiquior Cencio Camerario, 145.
    Chartula donationis. uide Mathilde.
    Chiemenses episcopi Ioannes, Chunradus, 387.
    Chokier de primis precibus minus recte, 288.
    Chorographia Italie medii eui notatur, 123, 138, 214.
    Christianus patriarcha ultimus Antiochen. ceditur, 478.
    Christine  Ecclesia in Insubria iuris sancte sedis, 147.
    Chronologia epistolar. Rudolphi, 276, diplomatis Ottoniani, 137, Henriciani, 171, Chartule Mathild., 196.
    Chrysostomus  clementiam principis commendat, 474.
    Cistercienses monachi sanctitate celebres, 303; eorum orationum suffragia, aut fraternitas a summis principibus queruntur, 306. Abbatiarum numerus, 305. Primum priuilegia obtinent ab Innoc. Iu, 507; eorum capitulum generale primum, 303.
    Ciuitas Leonina a Leone Iu dedicatur, 255.
    Ciuitates Langobardie in libertatem se asserentes bona Mathildis inuadunt, 205 seq., earum quatuor iuris proprii Mathildis, 226. Etrusce libere in magnum ducatum erecte, 234.
    Claues confessionis sancti Petri, et sancti sepulcri benedictionis gratia misse Carolo Magno, 12.
    Claues regnicelorum a Domino committuntur apostolorum principi, 55; quare appellatur clauiger regni celorum, 67, 139.
    Clemens III cum senatu Rom. pacem init, 500.
    Clemens Iu Carolo Andegau. Siciliam concedit, 496.
    Clemens u coronat per legatos Henric. uII, 43, 365. Constitutione Pastoralis decernit, pontificem uacante imperio  in Langobardia et Tuscia succedere imperatori, 228.
    Clemens uII coronat Carolum u, 43.
    Clemens XI primarum precum satagit, 293.
    Clemens XIII auctori concedit, ut propriis oculis inspiciat, diligenterque con erat autographa diplom. apostolici archiui Molis Adriane, 136.
    Clementia summis principibus necessaria, 474.
    Clementia Rudolphi filia uxor Caroli Martelli nepotis Caroli Sicilie regis, 306, 433.
    Clerus et pop. Rom. regem Romm. excipiunt et ad basil. uat. deducunt in solemnitate coronationis, 255.
    Codex Carolinus annis nouem ante imperii renouat. scriptus, 100.
    Codex Farnesianus libri pontif. eui Caroli Magni, 95.
    Codex Rudolphinus Zweytalen., 296. Continet epistol 126 quarum duodeuiginti sunt iampridem edite, 299.
    Collina porta prope castrum S. Angeli, 268.
    Comaclum sancte sedi restitutum Benedicti XIII hortatu, 427.
    Comitia Norimbergensia et Augustana, 344, 355, 393, Campiduni, 386.
    Concilia Lateran. III de benefic. collatione, 290, Lugdunen. II de sacra expeditione in Syriam, 462, Nicenum II pro sacris imaginibus, 6, Tridentinum de abolendo duellorum usu, 454.
    Concordata Germanica, 416.
    Concordia sacerdotii et imperii, 371.
    Coniuratio in sanctum Leonem III et in reos animaduersio, 89.
    Conradus I rex Germanie scriem Augustor. turbat, 244.
    Conradus II Salicus coronatur Aug. 169, 195, 245, 259.
    Conradus III imp. coronam non est adeptus, 400, regem Romanor. II se appellat, 169.
    Conradus Frid. II filius Sicilie regnum inuadit, 508, ueneni haustu moritur, ibid.
    Conradus Sueuus ducat. Spolet. et comitatum Assisii restituit sancte sedi, 207.
    Conradus Fr. Minorita Rud. legatus ad Nicol. III, 419, 437.
    Conringius Hermannus sancti Leonis III epistolas 10 semel et iterum edit in lucem, 1 seq., 78. De genere et patria Rudolphi Rom. reg. loquitur, 304.
    Constantiniana donatio commentitia, 89.
    Constantinus Copronymus moritur: Leo Iu fil. succed., 6.
    Constantinus Leonis Iu fil. sub tutela matris Irenes, 6.
    Constitutio Lotharii cum consensu Eug. II, 63, 152, falso ascribitur Ottoni et Henrico, 153.
    Corona imp. qua formula imponi consueuit, 265, 456.
    Coronatio imp. ab uno Rom. pont. facienda, 19. Ea sola constituit imp., 39. Carolingios coronandi ritus, 254. Germanos coronandi solemnitas, 260. Olim ante missarum solemnia fieri solita, 273.
    Coronatio imp. Or. cepta fieri ab Anatolio patriarcha in Leone I anno 457, 81.
    Coronatio imperialis a Rud. semper optata, nunquam obtenta, 323. Eius terminus assignandus a pont. non sine reg. Rom. assensu, 365. Eiusdem negotium ab Innoc. III tractatum pro Ottone Iu, 273, pro Rudolpho a Nicolao III, 443, cui numerus militum secum ducendor. prescribitur, 525.
     Corsica sancte sedi donata a Carolo Magno, 3, 60, a Mauris uexatam Franci defendunt, 78. Eius donatio, ut Sicilie et Sardinie, facta post ann. 791, 100, 128. Iura sancte sedis in eam insulam, 144.
    Credentia et credentiales, 435.
    Cypri rex scribit Rudolpho de infelici statu Syrie, 476.

D
    Damiani Petrus de apostolico priuil. confirmandi electionem Rom. pont., 121.
    Decarcones. uide Senatores.
    Decime in Germania colligende pro bello sacro, 353, 362. Alfonso regi Castelle concesse, 354.
    Defensio Eccl. Rom. et summi pont. est uera causa imperii in Occidente renouati, 37.
    Defensoris titulus Carolo Magno tribuitur post coronationem, 2, 54, 59, 62.
    Delegatio pro acquisitione bonorum Eccles. accepta, 190.
    Demetrius Croatie et Dalmatie dux a Greg uII regis titulo insignitus sua bona subiicit sancte sedi, 236.
    Demetrius Russorum rex bona sua subiicit Petri sedi, 236.
    Desiderio exacto Langob. regno finis affertur, 96.
    Designatio ditionis Eccl. Rom. per fines Carolo tributa, 99.
    Diffidatio, seu indictio belli, 377. Sultano etiam mitti consueuit, 482. Rudolpho haud mittitur ab Ottocaro, ibid.
    Diploma confirmationis priuilegiorum sancte sedis Carolingior tempore in solemnit. coronationis legi solitum, 31. Infra octo dies fieri a Germanis ceptum, 492, 500.
    Diploma Ottonis autogr. aureis litteris exaratum in archiuo Molis Adr, 134, 136, 156; sigillum periit, 137; eius sinceritas, 138, 161.
    Diplomata antiqua nullum titulum preseferunt, 134; eorum ingenium, 153.
    Diplomatum Ottonis et Henrici exempla plura ex autographis accurate exscripta, ac sigillis 40 prelator. roborata in concil. Lugd., I, 135. Post annos triginta a Rudolpho per legatos confirmantur una cum Ludouiciano in conc. Lugd. II, 278. Trium horum excerpta a Nicol. III Rudolpho transmissa, ut suum inde conficeret, 520.
    Disciplina creationis Rom. pont. Ludouici tempore, 131, 178, 181. Ottonis euo, 153 seqq. Henrici, 181.
    Ditionis ecclesiastice fines Orientales et littora, 74. Occidentales nostre etati similes, 98. Nomina eorum uaria Rudolphi temporibus, 495. Romanis ipsis pontificibus Auenione degentibus ignota, 520.
    Diuisio regnorum Caroli inter filios, 99.
    Dominatio pontificum Rome et in ducatu aristocratica, 109. In exarchatu ceterisque donationibus monarchica, ibid.
    Dominici et Francisci  ordines Ecclesie utiles probantur in conc. Lugdunensi II, 399.
    Dominicus quidam a Carolo commendatur Adriano pro aliqua gubernatione in ditionibus sancte sedis, 96.
    Domus appellantur bona omnia Mathildis, 205. uide Mathild.
    Donatio Pippini instauratur a Carolo, 100. Carolina quater facta, 8, 100.
    Donationes omnes fiunt pro mercede anime et ob ueniam peccatorum, 100. Nec Ludou. nec Rudolph. ea formula utuntur, quia nichil donant, 524. Spontanee Pippini et successorum, 177.
     Drogo Mediomatr. episc. a Sergio II fit uicarius apostol. Gallie et Germanie, 114.
    Ducatus Mediolan. origo, 231. Carolus u eiusdem heres institutus, 232.
    Ducange Carolus dissert. de infer. eui numism., 258.
    Duellum permittebatur sec. XIII, 454; in conc. Trid. omnino sublatum, ibid.

E
    Eadmundo Henr. III, Angl. regis fil. exhibetur Sicilie regnum, 508.
    Eambaldus archiep. Eboracen., 64, 67.
    Eardulphus rex Nordanhimbr. expulsus restituitur, 63, 66, 69.
    Eccardus et Muratorius ius supremum Rom. pont. in exarchatu agnoscunt, 106.
    Ecclesie bona non alienanda, 48.
    Eduardus Anglie rex Margaritam fil. despondet Hartmanno Rud. filio, 306.
    Eginhardus testis improuise coronationis Caroli Magni, 16.
    Einsidlense eremi monasterium in Heluetiis, 468. Eius abbas princeps imperii, ibid.
    Electio Rom. pont. uide Rom. pontifex.
    Electiones canonice in Germania uigent, 445.
    Electionis decretum, 448.
    Electiui principatus indoles, 310.
    Electorum S. R. I. origo, 246, 527. Nomina, 247, mutatio, 248, numerus septenarius post Frid. II certus, 249. Plures ex eadem familia, 347. Diplomata regis Rudolphi confirmant, 429, 509.
    Elephantus carcer publicus Rome, 90.
    Elias de Insat legatus Terre sancte, 480.
    Elisabet mater Ladislai regis Hungar. decreta in hereticos roborat in suis ditionibus, 487.
    Eminentissimi titulus Romanis procerib. tributus, 33.
    Engelbertus archiep. Colonien. multa patitur a suis, 372, 445.
    Episcoporum Germanie mores deprauati, 348.
    Epistole cod. Cesarei in Zweytalensi desiderate. Rud. ad Greg. X de sua electione, 280. Colonien. archiepiscopi ad eumd. pontif., 400. S. R. E. cardinalis ad Rud., 319. Bernardi Seccou. episc. ad Rud., 405. Nicolai III ad Rud. post cedem Ottocari, 421. Rudolphi ad Nicol. III post eamdem cedem, 428. Priuil. Rud. monast. Zweytal., 472.
    Equitatio imperatoris cum pontif. post coronationem deprauata, 275.
    Equitatio Rom. pont. post coronationem ad Lateranense palatium, 267.
    Equus albus pro censu Sicilie utriusque, 511.
    Ercambaldus cancellarius Caroli Magni, 49.
    Eremi monast. uide Einsidlense.
    Eridanus fluuius designat bona Mathildis, 203.
    Estensium dominationis in Mutinensi ducatu initia, 234.
    Etruria et Langobardia iuris imp., 38. In Langob. ducatus Mediolanensis emersit, 231. In Etruria olim Tuscia magnus ducatus, 234, 310, 330.
    Eugenius II de electione Rom. pont. aliquid sanxit, 184. Priuilegium de confirm. electione ab imp. suppositum, 113, 122.
    Euphemia sanctimonialis Rudolphi filia, 306.
     Euphemius Constantinopolitanus patriarcha omnium primus anno 491 ab Anastasio imp. exigit professionem fidei, 44.
    Euphemius Siculus proditorie subiicit Siciliam Saracenis, 78.
    Exarchatus integer sancte sedi asseritur, 51. Caroli Magni euo in tres prouincias diuidebatur, Rauennam seu Aemiliam, et Pentapoles duas maritimam et Mediterraneam, 97. Earum caput ciuitas Rauenna, 337. Rudolphi euo erat binominis Romandiola et Maritima, 278. Comitatus Romandiole distinguebatur ab exarchatu, 495 seq., 522. Hinc predecessorum inuasio Rud. uidebatur ius imperii, 335 seq. Rem edoctus cancellarii sui facto improbato sancte sedis iura acerrime uindicat, 428. Olim archiep. Rau. priuilegiis apostol. in Exarchatu dominabantur, 208, 277.
    Exarchus imp. Or. qua solemnitate excipiebatur Rome, 255.
    Exceptio regum et impp. Romam uenientium, 59
    Exspectatiue gratie sublate, 290.

F
    Factiones Guelpha et Gibellina in Italia, 213.
    Ferraria. Eius uices, et subiectio certa sancte sedi, 234. Mathildes in eius territorio multa possidebat, 216.
    Feuda et priuilegia imperii a rege Rom. conferuntur, 311. Electoribus statim post coronat. Germ., 346.
    Fidelitatis sacram. a rege Rom. prestitum pontifici, 42, 262, 270, a Romanis imperatori, 23, 28, 56, a principibus Germanie regi Rom., 313.
    Florentinii allucinatio insignis super patrimonio E. R., 197, 211.
    Fod na Argentaria locatur a Rudolpho, 468.
    Formula usu recepta: Non cancellata non abolita, etc. In diplomate Rud. reperitur, 488.
    Formule tradendi insignia imperialia, 265, ac presertim gladium, 272, 274.
    Fortunatus Graden. archiep. a sua sede pulsus in Francia exsulat, 47; mala eius fama, 49.
    Francisci et Dominici  ordines probati, 399. Sancti Francisci, seu Minorite Nicolao III ob uite sanctit. karissimi. 442. Monasterium mulierum penitentium iis committitur, 441. uide Conradus.
    Franciscus de Roxas Ferd. regis cath. orator ad Iul. II, 516.
    Francofordiense concil. canonem Nic. II male perceptum damnat, 6.
    Fraternitas ordinis Cister. a principibus quesita, 305.
    Fridericus I Aenobarbus primus Augustor. fit canonicus sancti Petri, 271, 272, 460.
    Fridericus II Henrici uI fil. biennis a patre rex eligitur, 389. Ipsa die coronat. imp. constitutionem edit contra hereses ab Honorio III roboratam, 488, quam postea Rudolphus confirmat, 487. Exauctoratur in Conc. Lugd., II, 228, 508.  restituit sancte sedi terram Mathild., 202, fit maximus inuasor ditionum sancte sedis, 508.
    Fridericus III obtinet a Nicolao u priuilegium primar. precum, 293.
    Fridericus Rudolphi filius sine prole, 306.
    Fridericus II archiep. Salisb. iubetur a Greg. X adesse coronationi Rud., 329. Scribit Rudolpho se adfuturum, 355. Accusat Seccouiensem episcopum,  378. uexatus ab Ottocaro auxilium petit a Rud, 380, 382. Milotam cum copiis in suam prouinciam immissum nuntiat, 392. Ecclesiasticor. et ecclesiar. statum infelicem nuntiat Gregorio X, ibid. Rudolphum monet ut sibi a domesticis insidiis caueat, 384. Sincera eius fides a Rud. commendatur, 385. Prouinciam uisitat, 389. Populos a iuramento, quod Ottocaro prestiterant, absoluit, 402. Una cum suffraganeis suis Ioanni XXI nuntiat liberat. Austrie, 411.

G
    Gabellensi in ciuitate comes instituitur ab Adr. Dominicus commendatus a Carole, 96.
    Garampies canonicus sancti Petri prefectus archiuis uaticano, et castri Sancti Angeli, 217.
    Garfagnana. uide Carfagnana.
    Gatticus abbas canonic. reg. ordd. Romm. collector, 2 0.
    Gentilotus Benedictus uindob. biblioth. prefectus in Ughelli edit. Coleto exhibet monumenta, 463.
    Germania omnis fidelit. prestat Rud., 313. Status eius infelix post interregnum, 315. Eius principes priuil. obtinent eligendi regem Romanor., 169.
    Germanica corona regem Rom. futurum imp. instituit, 246.
    Gladius imperatori traditur de sacro altari principis apostolorum iuxta antiq. ordines, 272; iuxta recentiores de super corpus sumptus, 274.
    Godefridus prepositus Solien. subscribit Rud. diplomati pro sancta sede, 526, a Rud. commendatur canonicis pro Patauie eccl. uac., 486.
    Godefridus abbas Godwicen. monum. probat imperatorem nullum fuisse, aut se dixisse ante coron. Rom., 39. Diplomata Ottonum et Henrici aureis litteris exarata testatur. 135. De antiquor. dipl. ingenio disserit, 153. De titulo regis Rom. minus accurate loquitur, 245.
    Gotfridus uiterbien. de pomo aureo, 259.
    Gradensis ecclesie uices, 48.
    Gratianus in monum. uet. referendis parum fidus, 37.
    Gratianus superista accusatus ap. pont. et imp., 24.
    Gregorius Iu consecrari renuens causa est, cur imp. auctoritas inuocetur, 116.
    Gregorius u cum Ottone III de electione regis Rom. constitutionem edunt, 168, 245.
    Gregorius uI in conc. Sutrino pontificatum abdicat, 261.
    Gregorius uII  libertatem consecrationis Rom. pont. postliminio reuocat, 120. Pontificiam et imperial. potestatem duobus maioribus luminaribus comparat, 316.
    Gregorius X  uiterbii eligitur degens in Syria cum exercitu Christianorum, 315. Eius genus, patria, itinera, 357. uix consecratus concil. Lugd. II indict, 315. Principes imperii monet, ut ueniant ad solemnitatem coronationis Rud., 281, 343. Ottocari Boh. regis cum Steph. rege Hung. pacem ratam habet, 395. Rudolpho prudenter negat fauorem pecuniar., 333. uicecomite relicto adheret Turrianis, 340. Mediolani publicat bullam Clem. Iu que audit In Cena Domini, 352. Cum Christiano exercitu in Syriam redire meditatur, 476. Moritur Aretii, 276, 282, 496; miraculis claret, 363 Eius epistola interpolata, 357
     Gregorius XIII in pauperes liberatissimus, 11.
    Grimoaldus filius Arichis Beneuenti ducis a Carolo Magno obses in Franciam ducitur, 101.
    Guido. uide Wido.
    Guillelmus. uide Willelmus.
    Gurgensis episcopus Dietricus moritur, 387.
    Gutha al. Iuditha Rudolphi filia nubit Wenceslao filio Ottocari post huius cedem, 422.

H
    Hereditarii princip. discrimen cum electiuo, 310.
    Hallensis ciuitatis priuileg. Rudolphinum, 447.
    Hartmannus Rud. fil. moritur sine prole, 306.
    Hedwigis Rud. mater monasterium ingreditur, 308.
    Hedwigis al. Anna Rud. fil. nubit Ottoni marchioni Brandeburg., 306, 346.
    Helmengaudus legatus Caroli Magni ad Leonem III, 3, 58.
    Henricus I Germanie rex chronologiam Augustor. cognominum ap. historicos turbat, 244.
    Henricus I  sacram. fidelitatis prestat Bened. uIII. 39. Diplomate confirmat iura sancte sedis, 170.
    Henricus II, al. III, Clementi II fidelitatem iurat, 42, 262. Iura sancte sedis transmontana cum Beneu. principatu commutat, 195. Coronam Italicam non suscepit, 245.
    Henricus Iu rex Rom. III Mantuam iuris Mathild. proditione capit, 221, ab ea uincitur in Sorbarie campis, 224.
    Henricus u rex Germ. Aug. III inuadit bona Mathildis, 200. Coronam Italicam non suscipit, 245. Romanos habet infensos, 312.
    Henricus uI Frid. I filius Frid. II filium biennem regem creat, 389. Male ablata sancte sedi restitui mandat testamento, 209. Sicilie inuestituram ab eadem sede accipiendam precipit, 510.
    Henricus uII Galeatium Placentie uicarium instituit, 229. Fidelitatem pontifici per nuntios iurat Auenione, 42. Ex necessitate coronatur extra Basil. uat., 43.
    Henricus Bauarie dux Ottocaro adherens Rudolph. auersatur, 310, 346, 352, in ordinem redigitur, 397, hostis imp. non denuntiatur, ut Ottocarus, 353. Cum Lud. fratre reconciliatur pontificis et Rud. opera, 354, prohibetur tractare pacem inter Ottocarum et Hung. regem, ibid. Cum Rudolpho redit in gratiam, 409.
    Henricus Castelle regis Fr. a factiosis Romanis fit senator Urbis, 502.
    Henricus Basileen. episc. collector decimar. pro bello sacro, 333. Legatus Rud. ad Innoc. u, 369, 437. Roma discedit, pontifice decedente, 375.
    Henricus Tridentin. episc. cum Mehinardo Tirol. comite discordias habet, 485, a Rud. arbitri pacis designantur, ibid.
    Henricus Furstembergius a Rud. gubernator mittitur in Romandiolam, quam credit iuris imp., 334 seqq.
    Herbipoli habentur concilium et comitia, 344.
    Hermannus seu Hartmannus alter Rud. fil. cui desponsa fuerat Margarita Eduardi regis Angl. fil. mergitur in Rheno, 306.
    Hermannus Contractus notatur, 261.
    Heumannus Ioannes de antiq. diplom., 153.
    Hildewaldus archiep. Colonie Leoni  III ad Francos confugienti in occursum mittitur, 49.
    Honorius II primus inuestit Albertum ducem de bonis Mathildis post mortem Henr. u inuasoris, 200.
    Honorius III coronat imp. Fridericum II, 508.
    Honorius Iu Rud. scribit de termino coronationis, 285.
    Hospitalarii. uide Teutonicor. ordo.
    Hugo rex Italie Marociam uxorem ducit, cumque ea Rome dominatur, 33. Ab Alberico Marocie filio pellitur, 34. Alde regis filie nuptiis pacem init, ibid.
    Hugo Lisinianus rex Cypri Rudolpho infelicem Terre sancte statum describit, 476.
    Humberti de Romanis consilium Nicolao III de diuidendo Romano imperio, 287.
    Hunfridus Caroli Magni legatus ad Leonem III, 58.

I
    Illyrici Flacci petulantia in Rom. pont., 1.
    Illyricus utraque ad consecrationem spectabat Romani pontificis, 9.
    Imperator in Occid. renouatur a sancto Leone III, 19, 31, 44. Eius coronatio ab uno Rom. pont. facienda, 39. Munus defensio sancte sedis et Rom. pontificis, 4, 14, 251, 481, 528.
    Imperatores Carolingii septem, duobus aliene stirpis insertis, totidemque additis ex feminis, 20.
    1. Carolus Magnus a Leone III coronatus an. 800, die 25 Dec., mortuus 814, 28 Ian., 17, 253.
    2. Ludouicus Pius fil. coronatus a Steph. Iu, an. 816, mortuus 840, 20 Iun., 20.
    3. Lotharius fil. coronatus a sancto Paschali, an. 823, mortuus 855, 28 Sept., 21, 254.
    4. Ludouicus II fil. coronatus a sancto Leone Iu, an. 850, mortuus 875, 13 Aug., 28.
    5. Carolus Caluus fil. Ludou. Pii coronatus a Ioanne uIII an. 876, mortuus anno seq. 6 Octob., 28.
    6. Carolus Crassus fil. Lud. Germanici ab eod. pontifice coronatus an. 880, exauctoratus 887, 11 Nou., seq. anno mortuus 12 Ian., 28.
    7. Wido dux Spoleti Berengarii emulus a Steph. u coronatus an. 891, moritur 894, 28.
    8. Lambertus Widonis fil. coronatus a Formoso an. 892, moritur 898, 28, 242.
    9. Arnulphus fil. Carolomanni fratris Caroli Crassi coronatus ab eod. Formoso an. 896, moritur 899, 242.
    10. Ludouicus III fil. Hirmingardis Ludou. II filie coronatur a Bened. Iu an. 900, biennio post excecatus a Berengario miseram uitam uiuit, 28.
    11. Berengarius filius Gisle Ludou. Pii filie coronatus a Ioanne X an. 916, uerone ceditur, 924, 28, 243. uide singulos suis locis.
    Horum sex primi iure successionis electi, ceteri spe defensionis Ecclesie, 242. Solemnis eorum exceptio, 254 seq. Solemnitas coronationis, 253. Pontifici professionem faciunt, 40. Iura et priuilegia sancte sedis diplomate confirmant, quod in solemn. coron. legitur, 29. A Romanis iuramentum fidelit. accipiunt, 22. Per coronam supreme auctoritatis pontificie consortes fiunt, 24, 251, 287. Principium imp. Carolingiorum an. 800, finis 923, 243.
    Imperatores Germanici omnino duodecim precesserunt Rudolphum regem Rom.
     1. Otto Magnus coronatus an. 962 a Ioanne XII, mortuus 973, 35, 137.
    2. Otto II coronatus a Ioanne XIII an. 967, moritur 983, 39, 504.
    3. Otto III coronatus an. 996 a Gregorio u. moritur 1002, 168, 504.
    4. Henricus  coronatur a Bened. uIII an. 1014, moritur 1024, 40:
    5. Conradus Salicus coronatus a Ioanne XIX an. 1027, moritur 1039, 195.
    6. Henricus II coronatus a Clem. II an. 1046, moritur 1056, 42, 262.
    7. Henricus rex Germ. u coronatus a Paschali II an. 1111, moritur 1125, 272, 312.
    8. Lotharius II an. 1133 ab Innoc. II coronatus, moritur 1137, 43
    9. Fridericus I Aenobarbus coronatus ab Adriano Iu an. 1155, moritur 1190, 270.
    10. Henricus rex Germ. uI coronatus an. 1191 a Celestino III, moritur 1197, 260, 504.
    11. Otto Iu coronatus an. 1209 ab Innoc. III, moritur 1218, 372, 494, 504.
    12. Fridericus II coronatus an. 1220 ab Honorio III, exauctoratur a Leone Iu in conc. Lugd. II an. 1245, tametsi superstes fuerit usque ad 1250, 494.
    Ottonum electio aut facta aut probata a Rom. pontif., 243. Sanctus Henricus primus omnium eligitur rex Rom. a Germ. principibus, 169, 244. In solemnit. coron. exhibent sacram. fidelit. Rom. pont., 40, 262. Ritus eos excipiendi ad portam castelli, 261, fieri incipiunt canonici sancti Petri, 271. Subdiaconi officio funguntur in missa coronationis, 274. Si qui coronam Rom. non assequebantur, non dicebantur imperatores, 347.
    Imperatores quinque post Rud. usque ad Car. u obiter memorati.
    1. Henricus rex Germ. uII coronatus an. 1312 a Clemente u per card. leg., moritur 1313, 271.
    2. Carolus Iu coronatus ab Innoc. uI per leg. card. an. 1355, moritur 1378, 43.
    3. Sigismundus coronatus ab Eug. Iu an. 1433, moritur 1437, 234.
    4. Fridericus III coronatus a Nicolao u an. 1452, moritur 1493, 243.
    5. Carolus u omnium ultimus coronatus a Clem. uII an. 1530, moritur 1558, 43.
    Imperatores electi, seu reges Romanor. usque ad Carol. u numero decem.
    1. Henricus rex Germ. Iu electus an. 1053, moritur 1106, 491.
    2. Conradus rex Germ. III electus an. 1138, moritur 1152, 400.
    3. Rudolphus cl. an. 1273, moritur 1291, 276, 311.
    4. Adolphus el. an. 1292, moritur 1298, 306.
    5. Albertus Rudolphi fil. elect. an. 1298, moritur 1308, 203, 306, 395, 401, 472.
    6. Ludouicus Bauarus electus an. 1314, mor. 1347, 229, 492.
    7. Wenceslaus elect. an. 1376, amotus 1400, 231, 234.
    8. Robertus elect. an. 1400, moritur 1410, 234.
    9. Albertus II Austr. elect. an. 1438, mor. seq. anno, 306.
    10. Maximilianus I electus an. 1486, mor. 1519, 481.
    Isti decem in actis et dipl. se uocant reges Romm. aut impp. electos, 481. Omnium electio auctoritate pontificia confirmata, 18. Coronationi que desiit in Carolo u equiualere putantur  apostol. confirmatio regis Romanor. et indultum primar. precum, 251.
    Imperatores Orientis, quorum fit mentio: Constantinus Copronymus; Leo Iu fil. impietatis et imp. successor; et Constantinus puer sub tutela matris Irenes, 6, 8. Eorum electio multiplex, 18. A patriarcha Constantinopoleos coronari cepti, 19, 81. Professio fidei ab iis exigebatur, 44. Eorum series continuata per annos 400 post renouat. imp. Occid a Leone III, 521. Interruptam a Latinis per annos fere 60 Michel Paleologus instaurat annis circiter 200 ante captam Constantinopolim, 1453, ibid.
    Imperatoria potestas temporal. pro fidei cathol. defensione, ut spiritualis pontificia nullis limitibus circumscripta, 481. Quare ut pontifex soli, ita imp. lune comparatur a Gregor. uII et Innoc. III, 316. Medio euo communis ea opinio erat, 260.
    Imperialia insignia Carolingior. corona, gladius et sceptrum, 254. Germanorum preter tria illa, pomum crucigerum, 258, quandoque etiam annulum, 265.
    Imperialis excellentia tribuitur Rudolpho a rege Cypri, 476.
    Imperii principes confirmare incipiunt diploma imperiale iura sancte sedis asserens, 492.
    Imperium a sancto Leone III renouatum in Occid., 4, ad Germanos translatum, ut dicitur, a Ioanne XII, 32. Eius sedes est Germania: Langobardia et Tuscia ad illud pertinent, 277, 287.
    Innocentius II coronat Lotharium II, 43. Eumdem inuestit de bonis comitisse Mathild., 200. Sicilie regnum instituit, 506.
    Innocentius III iuris sancte sedis uindex acerrimus, 494 seqq. Salinguerre confert partem bonorum Mathildis, 201. Cisterciensibus se et Eccl. Rom. commendat, 303. Greg. uII exemplo pontificiam potest. soli, imperialem lune comparat, 316. Ritum coronat. imp. amplificat, 273. Exspectatiuas gratias improbat, 290. Templarior. cum Hospitalar. dissidia componit, 457. Siciliam citra Pharum et ultra appellare incipit, 510. Translationem imp. Or. a schismaticis ad Latinos ratam habet, 521.
    Innocentius Iu in conc. Lugd. I diplomatibus iura sancte sedis confirmantibus exscriptis, et 40 prelator. sigillis roboratis fidem habendam decernit, ut autographis, 135. Eius consilio septem electores originem acceptam referunt, 247.
    Innoc. u quinque mensium pontifex plura gessit, 367. Archiep. et eccl. Colonien. commendat Rudolpho, 372.
    Innoc. uI Carolum Iu per legatos coronat, 43.
    Innoc. uIII Sicilie inuestituram concedit prisco more, 514.
    Interregnum post Frider. II fatale dictum a Germanis, 227, 494.
    Inuestitura Greg. uII Roberto Wiscardo, 150.
    Inuocationes diplomatum uarie pro locorum stylo, 92.
    Isabella regis Sicil. filia nubit Ladislao regi Hung., 375.
    Iscla Ins. olim Aeuaria, Inarime, Pithecusa, 73.
    Italia seu Ital. regnum aut Langobardia, 89. Ducatus Mediolan. postea effecta, 231. Eius reges uacante imp. post Berengar., 243. uacante imp. paret pontifici, 228. Ab eius rectoribus pendet Romana securitas, 230. Regnum disturbatum, iuraque pristina  intereunt, 225. Factionibus, ut Tuscia, et alie prouincie, obnoxia, 315.
    Itherius et Maginarius abb. Sabine fines constituunt, 101.

I
    Iandunus Ioannes. uide Marsilius.
    Iesse episc. Ambianensis accusatus, 65.
    Ioannes IX instaurat imperial. confirmationem electionis pontif. ex necessitate, 118.
    Ioannes XII ex Tusculanis comitibus inuadit pontificatum, 34. Imp. ad Germanos transfert, 35, 243. Ottoni iurat se non adhesurum eius emulis, 35, 41.
    Ioannes XXI successor creatur Adr. u, 373, 411. Rudolphum prohibet in Ital. uenire, 283.
    Ioannes episc. Silue Candide legatus Leonis III, 89.
    Ioannes de uico prefectus uiterbii tyrannidem usurpat in patrimonio, 213.
    Ioannes Spanheim infensus archiep. Moguntino, 467.
    Ioannis  Ierosol. equites a Rudolpho in protect. accipiuntur, 457 seq.
    Iosue abbas Aquisgrani adest diplom. Ludouiciano, 87, 124.
    Iudei alior. subditor. oneribus obnoxii in Morauia, 423.
    Iulie Academ. bibliotheca, 1.
    Iura sacra et ciuilia sancte sedis equa ratione repetuntur, 9.
    Iura et priuil. sancte sedis a Carolingiis diplomate confirmantur ipso die coronat, 29, a Germanis infra octo dies, 492, 500.
    Iuramentum Northmannorum pro Apulia, Calabria et Sicilia, 85. Caroli Andegauensis pro regno utriusque Sicilie, 512. Aragonum post regnum bipertito diuisum, 513.
    Iuramentum Carolingiorum regum pontifici ante coronationem, 40. Germanie regum, 36, 39, 42. Regis Romanorum, 262, 270. Rom pont. imperatori, 154. Electorum, 523.
    Iuramentum Lotharii II ante fores Later., 43.
    Iuramentum pop. Rom. imperat., 23, 28, 56, quod regi prestare nefas erat, 23, 41.
    Iuramentum regis Rom. pop. Rom., 42, 268
    Iuramentum regium cum imperatorio comparatum, 356.
    Iuramentum Roberti Wiscardi pro utraque Sicilia, 149.
    Iuramentum Rudolphi Gregorio X Lausane, 523.
    Iuramentum quod Ottocarus extorsit a subditis, 392, 412.
    Iurisconsulti Germanici de imperii renouatione minus recte, 37.

K
    Karlus: sic semper in autographo dipl. Ottonis, 158 seqq.
    Karolus semper scribitur in litteris Leonis III, 47 seqq.
    Kunegundis uxor Ottocari eius iras incendit, 482.

L
    Labbeus Leonis III epistolas ex altera edit. Conringii publicat, 1.
    Ladislaus Hung. rex succedit patri, 375. Idem cum Andrea Sclauonie duce fratre adoptatur a Rud., 394, 403, fedus iungit cum Rud., 416, 424, ab eodem inuitatur ad iungendum fedus, 399, ad extremum conflictum cum Ottocaro aduocatur, 403. Quicum ueteres et noue simultates illi erant, 415, ad  Comanos deficiens sancte sedi negotium facessit, 425. Constituta omnia contra hereses in suo regno seruari mandat, 487.
    Lambecius Petrus Rud. cod. publicaturus erat, 296.
    Lambertus Widonis fil. consors fit imperii, 242.
    Lampadusa ins. a Saracenis inuasa, 73.
    Landulphus de Grecia comestabulus Beneu., 179.
    Langobardia, hodie ducatus Mediol. erat iuris imp., 38, 310, 340.
    Langobardorum regni finis, 96.
    Lateranensi in eccl. duo impp. necessario coronati Lotharius II et Henricus uII, 43.
    Laudes, seu acclamationes in coronat. imp., 19.
    Lausana urbs in Heluetiis, ubi Greg. X et Rodulphus colloquuntur, 321, 349, 398.
    Lega seu lex cudendi monetam, 471.
    Legati principum ab electione Rom. pont. arcentur, 182.
    Legati principum et ciuitatum Germanie adesse debent imp. coronationi, 350, 356.
    Legatus Terre sancte ad incitas reducte, 480.
    Leges Francor. et Langob. a Carolo supplete, 23 seqq.
    Legis regie Adriano supposite indoles, 48, summa, 166.
    Legislator iusta de causa legem emendat aut tollit, 439.
    Leibuitius edidit chartulam Mathild. ex cod. uat., 196.
    Leo III Adr. successor, 2. Immani sacrilegio excecatus ad Carolum patricium confugit in Franciam, 14. Reditus palatii Rauennatis iuris sancte sedis repetit, 51. Mira eius mansuetudo in calumniatores suos, 55, 60. Carolum subiratum legatis pont. qui officio defuerant, placat, 67, moritur, 90. Imp. Occid. renouat., ut defensionem comparet pontifici et Rom. Ecclesie ac fidei orthodoxe, 308.
    Leo Iu omnium primus cum Carolingior. Augg. permissu consecrari debebat, 115. Sponte professionem fecit quam successores aliquot coram missis imperial. exhibuere, 155, qua occasione noui aliquid introductum uidetur, 184. Ciuitatem Leoninam ab se edificatam dedicat., 255.
    Leo uIII pseudo-pontifex constitutionis commentitie auctor, 165. Baronius eam commentitiam nouit, 181.
    Leo X Sicilie censum redegit ad 7 m. ducat., 517.
    Leo I imp. Or. ab Anatolio patriarcha coronatur, 81.
    Leo Iu imp. Or. moritur Constantino puero sub tutela matris relicto, 6.
    Leo u cognomento Armenus Micheli succedit, 80.
    Leodienses ciues priuil. cleri sibi noxium reuocari petunt, 438.
    Leodiensis ecclesia summis laudibus effertur a Rud., 453, 486.
    Leodien. episc. legem fert de duellor. stata die proroganda, 454.
    Leonina ciuitas dedicatur, 255.
    Leuoldus a Northof. de archiepp. Colonien., 445.
    Libelli probrosi in Rudolphum scripti, 405.
    Litterati a summis principibus in pretio habiti, 486.
    Littoralia sancte sedis a littoral. regni Italie distincta, 60.
    Locorum nomina in ditione eccl mutata, 179.
     Lotharius I Aug. Ludou. Pii fil. a sancto Paschali imperii paterni consors coronatur, 21, 254. Cum Eug. II consensu de ditionis eccl. administratione legem edit, 63, 152. Eadem falso tribuitur Ottoni et Henrico, 153, 162. Priuileg. obtinet confirmandi elect. pontif., 116.
    Lotharii II iuramentum Innoc. II, 43.
    Ludou. Pius a patre heres regnorum instituitur et imperator designatur, 20. Iura et priuilegia sancte sedis confirmat, 30, 87, 92. Albinianum exemplum eius diplomatis, 83 seq. Coniuratio in sanctum Leonem III huiusmodi diplomatis causa fuit, 90. A Gratiano aliisque alicubi adulteratum, 126. Cum nichil Pippini et Caroli donationibus addiderit, in diplomate Ottonis Ludouici nomen siletur, 141. Ab Henrico nominatur ut aliene donationis assertor, 179. Disciplina elect. pontif. est magnum sinceritatis eius argumentum, 153.
    Ludou. II renouati imperii indolem manifestat, 18.
    Ludou. III Burgundie et Prouincie rex coronatur imp. a Benedicto Iu, 242.
    Ludou. Bauarus in discordia electus, ab Italis Gibellinis accersitur in Italiam, 229.
    Ludou. uII rex Galliar, priuilegium apost. comburit, 327.
    Ludouicus IX  in fraternitatem recipitur a Cistercien., 305. Duellor. usum in suis ditionibus prohibet, 455. Sicilie regnum sibi oblatum a pontif. renuit accipere, 508.
    Ludou. dux Bauarie elector Palatinus primas habet partes in electione Rudolphi, 246. uide Henricus Bauarie dux.
    Ludou. Sabaudie comes cum Rud. controuersias habet, 322.
    Luminaria duo maiora pontificie et imperatorie potestatis symbolum, 260, 308, 314, 318, 380.

M
    Mabillon. de elect. Rom. pont. cum Panuinio agit minus recte, 181. De monasterio Auree uallis, 449 seq. Testatur Benedictinos Cisterciensibus referre acceptam celebrationem capitulor. general., 305.
    Mahometes II Constantinopoli expugnata Orientali imp. finem affert, 521.
    Malatesta et Galiotti de Arimino tyrannidem exercent in Marchia, 213.
    Manfredus Sicilie regn. inuadit pro Conradino, 508.
    Mansa, id est fundi proprii principis, 51.
    Mansionarius, dignitas palatii Francorum, 133.
    Mantua in principatu Mathildis, 222. Pinamonti Bonacossio se subiicit, 227.
    Mantuanus episcopus ab Innoc. III obtinet partem terre Mathildis, 206.
    Marca duplicis generis, aurea et argentea, 333. Argenteas duodecim mille Greg. X donat Rudolpho pro sacra expeditione, ibid. et 362. Mille pariter argentee assignantur Anne regine a Rud., 429.
    Marcualdus senescalcus imp. tempore Henr. uI Marchiam inuasam restituit sancte sedi, 207.
    Margarita Raym. Bereng. comitis Prouincie filia natu maior sancti Lud. uxor a Rud. inuestituram accipit comitatuum, 464 seq.
    Maria uirgo  ab Austriaca domo semper culta, 308. Eius patrocinio uictorie plures obtente, 419. Oratorium eius in atrio basil. uat.  dictum in Turri regis Rom. professioni et canonicatui addictum, 42.
    Maria Bemundi Antiochie principis filia ius ad regnum Ierus. transfundit in Carol. Sicilie regem, 476.
    Maria Theresia Aug. magni progenitoris exemplo reginam se dicit, 481.
    Marocia senatrix dominatur Rome, 33.
    Marsia Innocentii II tempore occupata a Willelmo Sicilie rege pro qua censum CCCC schifator. s Iuit, 507.
    Marsilius Patau. et Ioannes Iandunus heresiarche clientes Ludou. Bauari scriptis suis Italiam inficiunt, 230.
    Martene Edmundi Anecdotum, 449.
    Martinellis  ritum coronationis Caroli u nouitatibus plenum exhibet, 231.
    Mathilde chartula donationis iterum facta, 195. Ex cod. uat. editiones eiusdem plures, 196. De eadem opiniones uarie, 197 seqq. Bona eius cis et ultra montes, 203. Allodium. terra, domus, comitatus, podere appellantur, 204. Patrimonium Tuscie perperam credita, 209. Eorum situs ubi Mutinensis postea ducatus, 214, 219. Ditiones Ecclesie et imperii, que comitisse subdebantur, 215 seqq. Ab initio sec. XIu nulla eorum mentio, 228. Chartula ipsa ex cod. Albiniano, 238.
    Mauri seu Saraceni Hisp. non subiecti Caliphe, 77.
    Mauritii  altare in bas. uat. ubi imp. inungebatur, 272.
    Mechtildis Rud. filia Lud. ducis Bauarie uxor, 306, 346.
    Mediolanensis ducatus in regno Italie principium an. 1395, 231. eius uices, 232. uacante imperio Romano pontifici obtemperabat, 230.
    Mehinardus comes Tirolen. gubernator Carinthie, 388, 401.
    Michel Curopolata imp. Or. a Leone Armeno proditus deiicitur, 72.
    Michel uIII Paleol. agit cum Greg. X de Grece Ecclesie unione, 363. Orientale imperium instaurat, 521.
    Michel patricius a Mich. imp. in Siciliam missus cum classe aduersus Saracenos, 73.
    Milota Zawischius prefectus Stirie ab Ottocaro in Salisburgensem prouinciam immissus cum copiis, 392.
    Ministeriales, serui, seu gens obnoxie conditionis, 440.
    Minorite. uide Francisci  ordo.
    Missi seu legati Caroli Magni ad Leonem III, Helmengaudus et Hunfridus comites, 58.
    Missi Leonis III ad Carol. Magnum Ioannes episc. et Basilius hegumenus, 50. Ioannes episc. Silue Candide, Theodorus nomenclator, et Sergius dux ad Ludou. Pium, 89.
    Missi imperiales ad iustitiam faciendam, 54, 62, diuersi a predictis legatis, ibid.
    Moguntia intestinis discordiis laborat, 439.
    Moguntinus clerus periculo imminente opem querit a Rudolpho, 441.
    Monasterium Auree uallis Cistercien. in diecesi Treuirensi a Rud. commendatur Philippo regi Francor., 449, 455. Eius origo et optima institutio, 449 seq.
    Monasterium deuastatum ord. Cisterc. a Rud. commendatur aliene cure, 432.
    Monasterium eremi in diecesi Constantiensi, 468.
    Monasterium sancti Pauli in Carinthia, 387.
     Monasterium Tullnense monial. a Rud. fundatum, 308, 389.
    Monasterium Zweytalense priuil. obtinet, 472. uide Cod. Rud.
    Monetam cudendi ius, 470 seq.
    Morauia et Bohemia Rudolpho morem gerunt, 424.
    Moyses fide grandis factus, 382
    Muratorius Ludou. recte sentit de maiestate imperatoria per Rom. coronationem obtenta, auctoritate diplomatum, 39. Eius inconstantia super diplom. Lud. Ott. Henr., 86. Una cum Eccardo supremam pontificis potestatem in Exarchatu agnoscit, 107.
    Muta uectigalis genus apud Germanos, 472.
    Mutina et Regium ab Ottone donantur Attoni proauo Mathildis, 221. Estensibus se subiiciunt, 227.
    Mutinensis ducatus initia, 234.

N
    Narnia ciuitas ducatus Romani bis inuasa, et restituta sancte sedi, 93, 125.
    Neapolitanum, patrimonium sancte sedi uindicatum a Rom. pontificibus, 102, 148.
    Neapolitanum regnum instituitur, 515.
    Neapolitanus ducatus sancte sedi uindicatur, 148, 151.
    Nerinius Felix abbas Hieronymianus autogr. diplom. Ottonis III deprehendit in monast. sanctorum Bonif. et Alexii, 252.
    Nicolaus II Northmannis iura sancte sedis exponit in diplomatibus Lud. Ott. Henr., 85, 87. Henrico Iu regi Romanor. priuil. concedit confirmandi electionem Rom. pont., personale illud esse declarans, 119.
    Nicolaus III uix electus Rud. dat litteras pro negotio imperii et exarchatus, 426, predecessorum exemplo illum prohibet in Italiam uenire, 283, eius affinitatem cum rege Sicilie conciliat, 433. Prouincie inuestituram impetrat eidem regi, 465. Transmittit Rudolpho excerptum dipl. Lud. Otton. et Henr. et formam exprimendi in dipl. ciuitates iuris sancte sedis, 520.
    Nicolaus Iu agit cum Rud. de termino coronationis per suum nuntium, 286 Interim moritur re infecta, ibid.
    Nonantulanum monast. a Mathilde donatur prediis suis in territorio Ferrariensi, 216.
    Northmanni dominari incipiunt in utraque Sicilia ex concessione sancte sedis, 85, 87, 150. Dominationis eorum finis, 508.
    Nota infamie non tollitur cum crimine, 474.

O
    Octauianus Alberici fil. pontificatum inuadit Ioannis XII nomine assumpto, 243.
    Officia seu dignitates tam cleri quam laicorum in Urbe, 32.
    Olomucensis episc. uide Bruno.
    Opizo marchio Atestinus Ferrariam, Comaclum et Adriam, inuadit, 230.
    Orator Rudolphi ad Innoc. u, 369, ad Nicolaum III, 370. Saluberrima monita obsequii in sanctam sedem ei data, ibid., incertum, num episcopus, an cardinalis, 475.
    Ordines Romani antiqui ritum coronationis imp. exhibent diuersum a recentioribus, 273.
    Ordo Rom. coronationis Carolingiorum Augg., 256
     Ordo Rom. coronat. Augg. Germanor., 261 seqq.
    Ostiarius dignitas palatii Francorum, 133.
    Otto I Magnus fit imp. a Ioanne XII, 33, 164. Ante annos decem id nequidquam tentauerat Agapetus II, 35. Ob defensionem Rom. Eccl. et pontificis eam dignitatem assequitur, 37. Iurat pontifici, se nullum placitum habiturum in Urbe sine eius consilio, 56. Primus omnium pomum crucigerum defert in sigillis, 258. Diplomate contimat iura sancte sedis, 134, 157. Autographum eius dipl. exstat in Arce S. Angeli, 153, 156, 164. Lotharii constitutio cum Eug. II consensu falso ei tribuitur, 153, nec non electio Romani pontificis, 181.
    Otto II una cum Aug. patre confirmat iura sancte sedis, 138, 157. Nihil donasse reperitur Rom. Ecclesie, 178.
    Otto III cum Gregorio u de electione futuri imperatoris apud Germanie principes decernit, 168, 245. Sancte sedi nichil donasse reperitur, 178. Diplomata eius plura data in Urbe, 252. Exstat autographum dati pro eccl. sanctorum Bonif. et Alexii, 252. Commentitium dipl. ei tributum, 221.
    Otto Iu rex Romm. eligitur, 289.
    Otto marchio Brandeburgen. Wenceslai fil. Ottocarii tutor, 251.
    Otto prepositus sancti Widonis Spirensis cancellar. Rudolphi et ad concil. Lugd. legatus, 278, 465, moritur, 332.
    Ottocarus rex Bohemie contemnit Rudolphum paulo ante prefectum equitatus sui, 250, perpetuus eiusdem emulus, 310. Principes nonnullos adherentes habet, 316, 377. Prouincias imperii detinet, 378. Denuntiatur hostis imperii, 348, in proscriptione constans hostilia exercet in prouinciis imperii, 354 seq., in ordinem redigitur a Rudolpho, 375, 413, cui fidelitatem prestat prouolutus in genua, 403, 414. Rebellans fedus icit cum Tartaris, 412, ultimus eius conflictus cum Rud. et cedes, 417.

P
    Pacti et decreti Ludouiciani discrimen, 130.
    Pagius et Eccardus Alcuini sententiam interpretantur quisque ex sensu suo, 15. Pagii sermo inconstans de diplomate Ludouici, 88, 123.
    Patrologus. uide Michel.
    Palatii Francor. dignitates bibliothecar. mansionarius, ostiarius, 133.
    Palla seu pallium regis Rom. coronandi donatur camerario pape, 262, 271.
    Pallium pro Rhemensi archiep. petitum, 34, eidem inheret archiepiscopi nomen et officium, 448.
    Panuinius de electione Rom. pont. minus recte, 181, inter ordines Romm. collegit ritum coronationis imp. quidnam esset ignorans, 260.
    Parisius Mattheus septem electores consilio Innoc. Iu institutos sensit, 247. Chronici eius etas, 248.
    Parma in Pippini et Caroli donatione ab aliquibus parum solerter comprehensa, 188. Episcopis Parmensibus donata inuenitur ab Augustis, 223, in principatu Mathildis deprehenditur, 222, seculo XIu ineunte Gisberto Corregiensi se subiicit, 227. Beltrando card. sancte sedis legato sponte se subdit, 229, a Iulio II acquiritur iure belli, 232. Paulus III eam concedit Petro Aloysio fiduciario iure, ibid.
    Parmensium sacrilegium in Bernardum card, sancte sedis legatum,  225. Quem postmodum petunt, impetrantque episcopum sibi dari, ibid.
    Pascha an. 1250, die 27 Martii Parisio res singularis uidetur, 248.
    Paschalis I  a Ludouico Pio confirmationem donationum obtinet, 90. Eid. nuntiat nil simoniacum in sua electione fuisse, 112.
    Paschalis II. uide infra Prauilegium.
    Paschalis et Campulus maiestatis rei, 16.
    Passagium seu sacra expeditio decreta in conc. Lugd. II, 462.
    Passioneus card. Dominicus ad benemerendum de litteris et litteratis factus, 135 seq.
    Patria et lingua hoc discrepant inter se quod lingua plures patrias continet, 488.
    Patriarcha Aquileiensis, 48, 389.
    Patriarcha Gradensis, 48.
    Patriarcha Ierosol. uide Thomas Agni.
    Patriciatus sancte sedis munera duo: defensio fidei orthodoxe et sancte sedis Romanique pontificis, 8.
    Patricum Latii antiquum oppidum, 125, 139.
    Patrimonia Calabritanum in Siculum, 3, eorum reditus in pauperes et ecclesias erogandi, 10 seq., idcirco acerrime uindicantur, 103. Siculum Gregorii Magni euo in tres partes diuidebatur, 159.
    Patrimonia Neapolitanum, Beneuentanum, Salernitanum, 102, 104, 129.
    Patrimonium Tuscie, 212 seq.
    Patritius Augustinus Pientinus episc. cerem. magister iuramentum de regni Italici gubernatoribus post regni eiusdem exitium exigit, 231. Sanctam Mariam Traspontinam uertit in Sanctam Mariam in Cosmedin, 275.
    Paulus de Interamna orator et procurator Rud. in Urbe, 437, 442, moritur, 475.
    Pentapolis pars maritima cepta uocari Marchia, 522.
    Petrus  princeps apostolorum precipuus Caroli Magni patronus, 8, eius sanctuaria Carolo mittuntur a Leone III, 50. Clauiger regni celorum agnoscitur, 55, 67, 139. Constantino et Irene exemplum proponitur Caroline uenerationis in tantum patronum, 8. Eius imago impietati Grecorum obnoxia, 5.
    Petrus III Aragon. rex Constantie uxoris iura asserturus Siciliam inuadit, 512.
    Petrus comes Autisiodorensis coronatur imp. Or. ab Honorio III, 521.
    Petrus Diaconus de donatione Mathildis, 196.
    Petrus Leonis antipapa Sicilie regnum instituisse dicitur, 506.
    Petrus episcopus Patau. feuda largitur Rud. filiis, 396.
    Philippus III, cognom. Audax, rex Franc. Rud. affinis, 433. Qui monast. Auree uallis ei commendat, 449 seqq.
    Philippus frater Henrici uI inuadit coronam Germanie, 289.
    Philip. dux Carinthie amouetur, 388, 396.
    Pignorationes, seu represalie uetite a Gregorio X in ecclesiasticis, 345.
    Pippini donatio a sancta sede non possidetur integra usque ad primum Caroli Magni aduentum in Urbem, 96, eius et successorum spontanee donationes, 177.
    Pippinus Caroli Magni fil. rex Italie Romam uenit, 58.
    Pisane Urbis Gibellini opem querunt a Rudolpho, 277. Imperio subditam ciuitatem dicunt, 330. Rudolphus  sine pontifice nil se acturum reponit, 331.
    Pius . . , cum erat Aeneas Syluius, pro primis precibus pugnat, 293. Siciliam concedit Alphonso more maiorum, 514.
    Placentia uerzusii Landi opera sancte sedi se subiicit, 229, conceditur Aloysio Farnesio una cum Parma, 232.
    Placita ab imp. habentur Rome coram pontifice, 24. Similia habita erant a regibus, 26.
    Placitum missorum Caroli in Causa Leonis III, 16.
    Platina cum Blondo sentiens de constit. Greg. u et Ottonis III non penitus reiiciendus, 168.
    Politica a Leone III appellatur solertia seculi, 67.
    Pomum aureum crucigerum a Bened. uIII fit mundi symbolum, 259. Frideric. I omnium primus illud accipit ab Adr. Iu inter imperialia insignia, 260.
    Populonium oppidum prope Plumbinum excissum masse unitum, 128.
    Porta Castelli. uide Collina.
    Predicatores. uide Dominici  ordo.
    Prefectus Urbis in facinorosos animaduertit, 90, 467.
    Prefectus uiterbii Io. de uico patrim. usurpat, 213.
    Prelati ius gladii per alium exercent, 467.
    Priuilegium uocatur concessio inuestiturar. quam Henricus u a Paschali II extorsit, 225.
    Preces a pontif. fundende, armis non neglectis, 75.
    Preces primarie incerte originis, 288. Antique earum formule, 324. In conc. Trid. non sublate cum aliis exspectatiuis, 293. Priuil. apostol. niti incipiunt, 294.
    Preciste nomen nouum et consuetudo improbata, 294.
    Presbyter per ignominiam castratus, 377.
    Primatus Rom. pont. a Grecis agnitus, 364.
    Principes electiui, et nati differunt inter se, 310. litteris non mandant res momenti, 286. Non subiiciuntur interdicto, nisi prius moniti in malefactis persistant, 389, 401. Summum eorum obsequium in sanctam sedem, 62.
    Principes imperii confirmant Frid. II diploma de nulla Sicilie regni coniunctione cum imperio, 509.
    Priuilegia religiosis detrimentum important, 307.
    Priuilegium apost. confirmandi elect. pont., 116 seq.
    Priuilegium Paschalis II Henrico u dictum priuilegium, 225.
    Probus minorita legatus Rud. ad Greg. X, 341.
    Processio trium coronator. Clem. II, Henr. II, et Agnetis, 261.
    Processio fidei impp. Or., 44, omnino diuersa a promissione seu professione Augustor. Occid. uide Iuramentum.
    Promissio seu professio Rom. pont. imperatori, 154.
    Prouincia a Rud. concessa fiduciario iure Carolo Sicilie regni, 284, 465.
    Ptolemais. uide Accon.
    Pupilli patrocinium a Rud. susceptum, 481.

Q
    Quadragesima sec. IX incipiebat fer. II post Dom. I, tametsi quatuor ieiunia precederent, 58. Unde Dom. Letare  dicebatur Dom. in medio Quadrages., ibid.
    Questiones theologice a Carolo proposite Leoni III, 69 seqq

R
    Radeuicus de situ bonorum Mathildis, 203.
    Rauenna caput exarchatus, 337. Henricus uI Exarchartus inuasor ius sancte sedis publicis tabulis testatur, 494. A Nicolao III una cum Pentapoli uindicatur sancte sedi post diuturnam inuasionem, 428.
    Rauennas archiep. a Leone III accusatus ap. Carolum Magnum, 65. Ab Henr. uI Exarchatus inuasore speciale membrum imperii appellatur, 208. Cause cur a quibusdam Augg. id honoris obtinuerit, 335.
    Rauennatis palatii reditus repetuntur a Leone III, 51.
    Regalia Beneuenti sec. XII, 180.
    Reges Italie uenientes Romam, honorifice excipiuntur in tota ditione ecclesiastica, 59. Germanie corona accepta, Romanam assequantur necesse est, ut fiant imperatores, 168.
    Reges Russor. et Dalmatie sua regna sancte sedi subiiciunt, 236. Eorum inuestituram a Rom. pont. accipiunt, ibid.
    Regia potestas est Ecclesie brachium externum, 248.
    Regis inunctio, 480.
    Regis Romanor. titulus ab Henr. I initium ducit, 244, a Conrado III in sigillis apponi ceptus, 245. Rudolphi epistole et diplomata hunc constanter preseferunt, 311. Maiestate quippe imperatoriam in uotis tantum habuit, 319.
    Regium et Mutina donantur Attoni proauo Mathildis, 221.
    Residentie dispensatio obsequium principis, 453.
    Richiza al. Rigetta Aug. uxor Lotharii II, 200.
    Ricordanus de Rom. pont. audacter mentitur, 499.
    Ritus coronationis imp. a Patritio minus sollerter consarcinatus ex uariis ordinibus Romanis, 274.
    Robertus. uide Wiscardus.
    Rogerius primus Sicilie rex ab Inn. II institutus, 507.
    Rogerius comes sancte Seuerine possess. capit regni Ierus. pro Carolo Sicilie rege, 477.
    Rogerius annal. Anglicor. scriptor, 209.
    Roma et eius ducatus Rom. pont. principem legitimum agnoscunt, 27. Utriusque populi ab impiis Grecis deficientes sponte se illi subiiciunt, 93. Romano tamen pop. et senatui sue partes reminent in administratione rerum, 108, 312 In regibus Francorum magnum presidium habuerunt, 5. Donationum diplomatibus iuseruntur, sic uolente pont., 521.
    Romania, Romaniola, et Romandiola noua nomina Exarchatus post sec. XII, 337. Rud. noua tantum ista nomina agnoscens, Romaniolam ab Exarchatu diuersam putat, 335.
    Romanum imperium in omnibus monum. ne Leonis quidem uIII pseudopape constitut. excepta, appellatur, 166. Romano-Germanici nomen est iurisconsultorum Germ. inuentio, 167, 311.
    Romanus pontifex Ludou. Pii euo eligebatur et consecrabatur libere, 110, 181. Lotharii et Ludouici II priu. apostolico confirmatio electionis per annos 25 obtinuit, 114, 117. A Ioanne IX renouatum, non fuit usu receptum, 118.  A Nicolao II concessum Henrico Iu regi Rom. personale esse declaratur, 119. Tres omnino principes illo usi reperiuntur. Lotharius et Lud. Augg. atque Henr. Iu rex Rom., 120. In hoc postremo sanctus Gregorius uII ratum habuit, postmodum prorsus sustulit, 121.
    Rom. pontifex princeps absolutus donationum absque S. P. Q. R. mistura, 109, 181, eodem iure ibi dominatur, quo Carolus in suis regnis, 54, 110, supremam eius potest. Conringius fatetur, 2. Maiestatem Alcuinus prefert imperatorie ac regie 14. Princeps summus a Romanis et Francis agnoscitur, 9. Grecis duntaxat exosus ob sanctarum imaginum cultum, 5. Qui nichilominus eius primatum agnoscunt, 364, discrimen dominationis in urbe et eius ducatu, cum dominatu in ceteris prouinciis et ciuitat., 312. Rudolphi euo huiusmodi discrimen non inuenitur, 525. uacante imp. in Langobardia et Tuscia imp. uices gerit, 228. Ipse unus coronatione facit imperatorem, 45, eius mortem olim sequebantur depredationes et defuncti corporis derelictio, 132.
    Romanus pop. iuramentum fidelitatis exhibet imperatori, saluo eo quod prestiterat Rom. pont. tanquam proprio principi, 23, 28, 56. Non utique patricio, 12, aut regi Rom., 23, 41, eius ingenium ferox plures imperatores experti sunt, 504, eidem Germani Augg. iuramentum bis prestare consueuerunt, 42, 269.
    Rosellani episcopi sec. XII Grossetani dici cepti, 128.
    Rotfridus et alii legati Eardulph. reg. in Angliam reducunt, 69.
    Rudolphus Habspurgicus Aug. domus Austr. progenitor nascitur, 306, ex inclyto genere, 304, 406. Uxorem ducit Annam Hembergicam, 306. Ex ea septem liberos, totidem filias suscepit, ibid. Basileam obsidens eligitur rex Rom., 276, 311. Coronatur Aquisgrani crucifixum pro sceptro arripiens, 313; electio confirmatur a Gregorio X, 320. Terminus pro coronatione imp. illi assignatur. 282, 329, in colloquio Lausanensi necessario mutatur, 350, 365. Ibidem Greg. X iuramentum prestat, 523. Eid. pont. agit gratias, quod principes ad coronationem inuitarit, 343. Se eidem excusat ob dilatum aliquandiu iter, 398. Audita Greg. morte iter suspendit, 367. Innocentio u se affuturum Rome scribit prescripto tempore, 341; ab eod. pont. et successoribus prohibetur in Ital. uenire ob controuersias cum Carolo Sicil. rege, 283, 371, 427, concordia sequitur, 284, spes coronationis resumitur, 426. Nicolaus III coronationem designat, 436. Pontif. decedente, Honorium Iu de coronatione interpellat, 285. Deinde successorem eius Nic. Iu, 286. Coronam usque ad extremum spiritum desideratam nouis semper de causis nunquam adipiscitur, 280, 286. Quare omnes eius epistole ac diplomata omnia titulum tantum regis Romanor. preseferunt, 386, 395, 432, 456, 480, et alibi passim, quanquam aliquando ab aliis ignoranter imperator nuncupetur, 318, 372.
    Rudolphus rex Rom. in Austriam castra mouet adu. Ottocar., 373, 385. uiennam obsidet, Bohemie regem in ordinem reducit, 413. Eodem rebellante nouas uires comparat, 406. Insignem de eo uictoriam cum eius cede nuntiat amico principi, 417, et Nicol. III, 419.
    Rudolphus rex Rom. Friderici II  constitutionem contra omnes hereses confirmat, 488, ob singularem Christi Passionis uenerationem certamina et res momenti suscipit fer. uI, 418. Summa eius deuotio in sanctissimam uirg., 308, obsequium singulare in ap. sedem, 320, 427, cui exarchatum restituit, quem nominis uarietate deceptus detinuerat, 278. Ecclesiasticos omnes ueneratur, 453. Primas preces consuetudine ratus niti, omnium primus offert, 290. Syriam, quo cum Frid. II processisse fertur, cordi semper habuit, 311, 479. Multis uirtutibus illustris fuit: pietate, 308, mansuetudine, 405, clementia, 474, facilitate, 480, liberalitate in litteratos, 486, gratificatione, 328, sollicitudine erga amicos, 359. Pacis amator maximus, 452. Autographa omnium eius diplomatum pro sancta sede seruantur in archiuio Molis Adriane, 493.
    Rudolphus II Maximiliani II fil. imp. electus, 473.
    Rudolphus Rud. fil. duodecimo uite anno mortuus, 306.
    Rudolphus alter Rud. fil. Sueuie dux, maritus Agnetis, Ottocari filie, 306, moritur Prage, 422.
    Rudolphus Rud. cancellarius, postea Salisburg. archiep., illicita iuramenta exigit in Exarchatu, 428, eadem irrita declarantur a Rud., ibid. et 498. Subscribit dipl. Rud. quo inter cetera iura sancte sedis Exarchatus confirmatur, 526.

S
    Sabaudie comes. uide Ludouicus.
    Sabinense patrimonium, seu territorium pacifice non possidetur a sancta sede ante an. 784, 101, eius fines constituti, 127.
    Sabinus ep. Leonis III legatus cum Adulpho pro Anglie rege Eardulpho restituendo, 69.
    Sacramentum. uide Iuramentum.
    Sacrilegum facinus nepotum Adriani in sanctum Leonem III, 14. Parmensium in Bernardum card. sancte sedis legatum, 225. Germanorum in presbyterum, 377, in episcopum, 387.
    Salinguerra Ferrarien. inuestitur ab Innoc. III de multis oppidis, aliisque bonis Mathildis, 201.
    Salis deductio libera per Danubium ex priuil. Rud., 472.
    Salisburgense capitulum Cister. fraternitatem obtinet, 306.
    Salisburgensis archiep. uide Fridericus II.
    Salisburgensis prouincia a Milota Ottocari capitaneo uastatur, 293, 412.
    Sanctia Berengarii comitis prouincie filia Richardi regis Romanor. tempore interregni uxor, 464.
    Sanctimonialium monasterium a Rud. fundatum 308, preces ab iisdem quesite post electionem, 307.
    Sanutus de rebus Terre sancte, 478.
    Saraceni Hispanie Siciliam aggressuri Lampadusam, Pontiam, Isclam inuadunt et uastant, 72. Caliphe Bagdadi non subiecti, proprio regi obtemperant: Mauri appellantur, 77. In reditu post basilicar. sanctorum Petri et Pauli expilationem fere omnes mersi dicuntur, 79.
    Sardinia sancte sedi donata a Carolo Magno, 3, 11, 24, siletur in diplom. Ottonis, 158, una cum Corsica a Saracenor. molestiis liberatur per Francos, 78, 143. Iura sancte sedis in eadem, 144.
    Schifati mille, census Sicil. ante Carolum Andegau., 507.
    Schinderling uilissime monete a  Friderico III facte in maximis erarii angustiis, 471.
    Scriniarii sancte sedis desides sec. X, 147.
    Scripture sac. uersio LXX obtinet Caroli Magni euo, 70.
    Seccouiensis episcopus. uide Bernardus.
    Sedes  apostolica iura sacra et ciuilia repetit ab impp. Or. inuasa, 9, 11. Obtrectatores habet ap. Carolum Leonis III euo, 55. Dominatio temporalis inuidiam, hec emulos ei comparauit, 56. Obsequium semper a principib. summis exegit, 62. Eius ditiones a propriis ducibus administrate, 63. Quibus legati pontificii et imperiales inuigilant, ibid.
    Seifridus abbas Zweytalen. floret sec. XuII ineunte, 198, 473.
    Senator Urbis esse non potest imperator rex Rom. aliusue summus princeps sine speciali licentia sancte sedis, 503.
    Senatores duodecim ex plebe, decarcones etiam dicti cum duob. coss. et prefecto remp. Rom. administrant, 34, 270.
    Senatores quinquaginta ab Innoc. III creati ut populo morem gerat, 501.
    Senatrices Romane Theodore due, Marocia, Stephania, 33.
    Senatus Rom. instauratio tempore Innoc. II, 500.
    Senatusconsulta duo concinentia cum lege regia et constitut. Leonis uIII commentitiis, 167.
    Sergius II concedit priuil. confirmandi elect. pontif., 114.
    Sergius dux legatus Leonis III ad Ludou. Pium, 89.
    Sfortia Franciscus dux Mediolani ultimus moriens sine prole Carolum u heredem instituit, 233.
    Sicilia antiqui iuris sancte sedis ex donationibus, 158. An. 1327, Euphemii Siculi proditione in Saracenor. potestatem uenit, 78. Postliminio ad apost. sedem redit Northmannorum ope, nullo imperator. interuentu, 148 seq. Nullam cum imperio coniunctionem habet, 492, 509. Eius regnum instituitur ab Innoc. II, 506. Sicilia citra Pharum et ultra dici cepit ab Innoc. III, 510. Duplex eius dominium incipit citra et ultra Pharum, 512. Tum Sicilie insule inditum nomen Trinacria, 513. Eius inuestitura et census a Leone X decernuntur ut nostra etate, 517.
    Siculum patrimonium ab Augustis Or. cum omnibus orientalibus commutatum, 3.
    Siffridus archiep. Colonien. multa patitur a suis ciuibus, 372, 445, 447.
    Sigebertus de synodo Ottonis euo celebrata, 182.
    Sigillum Ottonis regis aliud a sigillo eiusdem Augusti, 137, 156.
    Sigismundus Aug. ineunte sec. Xu preterit iuramentum de gubernatoribus in Ital. mittendis, quia alienata erat a fratre, 234.
    Signa plura in celo ante mortem Caroli Magni, 79.
    Signaculum proprie manus, quo utitur Ludou. exemplo est Ottoni et Henrico, quod sequuntur, 155.
    Simoniaca labes longe lateque uagatur in Italia et Francia Caroli Magni euo, 112.
    Solis et lune symbolis pontifex et imperator designantur, 260.
    Sorbariensis conflictus Henr. Iu cum Mathilde, 223.
    Spoletanus ducatus a Carolo Magno oblatus sancte sedi, 104, 130, 146, 159, septem eius ciuitates ab Ottone donantur sancte sedi, 152, 160, 522.  Reliquum omne a sancto Henrico cum bonis transmontanis sancte sedis commutatur, 189 seq. Rudolphi euo magna in eo mutatio nominum facta erat, 522.
    Spontanee donationes Pippini et successorum, 177.
    Stephania senatrix dominatur Rome, 33.
    Stephanus II a Langobardis pressus Salisburgensi archiep. exemplum calamitatum prebuit, 385.
    Stephanus III libere consecratur, 111.
    Stephanus Iu in Francia cum Ludou. Pio colloquitur de diplomate, quo iura omnia sancte sedis confirmanda erant, 90. De sua electione rite facta eum edocet post consecrationem, 112.
    Stephanus u eligit imp. Widonem Spoleti ducem Arnulpho Carolingiorum extremo posthabito, 242.
    Stephanus Hungarie rex cum Ottocaro pacem init conditionibus appositis, 395.
    Stero de septem S. R. I. electoribus, 249.
    Struuius aliique perperam de imperio agunt, 167.
    Subscriptiones donation. Pippini et Caroli Ludouicianis forte similes, 124. Trium diplomatum examinantur, 155.
    Sueui Augg. sancte sedi infensi, 321.
    Suidgerus Bamberg. ep. fit papa Clemens II, 261.
    Superista procerum Romm. primus, 32 seq.
    Sussubium castrum postea Brictonorium, 208, 522.
    Synodus Salisburg. an. 1274, 388.
    Syrie status fere nullus Rud. euo, 295. Auxilia impense orat pontif. et Rudolphum, 316, 321, 461, 476, a Christianis amittitur, 458.

T
    Tancredus Sicil. regnum inuadens, maxima fit causa discordiar. usque ad Innoc. III, 508.
    Tarracina expugnata ab Adr. retinetur loco pignoris pro patrimonio Neapolit., 148.
    Tartari antea hostes fedus iungunt cum Ottocaro aduers. Rudolph., 412.
    Telonium a pertranseuntibus exigi uetitum, 483.
    Templarii equites a Balduino R. Ierus. instituti, 457. a Clem. u exstincti translatis bonis ad equites sancti Io. Ierosolymitani, 459, 478.
    Tentorium artificiosum ad illudendum Ottocaro fidei ancipitis, 414, 482.
    Terra Mathildis ciuitates continebat, quas tamen sancta sedes nunquam repetiit, 204 seq.
    Terre sancte status infelix Rudolphi euo, 476.
    Testamentum Henrici uI diuino consilio ad sanctam sedem peruenit, 209.
    Teutonicor. ordo equestris impp. et regum priuilegiis celebris, 456. Rudolphi patrocinium assequitur, 457. Ammissa Syria Borussiam pro sede obtinet, 458.
    Theodore due senatrices Rome, 33.
    Theodorus nomenclator legatus pontif. ad Ludou. Pium, 89.
    Thomas Agni de Lentino patriarcha Ierusal., 448. Pessimum Syrie statum Rudolph. nuntiat et opem petit, 461, 477.
    Thomassinus de primis precibus minus recte, 288, 290
    Thomasius uen. cardinalis aureum  commentar. in psalmos fecit, 481.
    Tigurini centum equites ceduntur in conflictu contra Ottocarum, 386.
    Trabaria massa in ducatu Urbini, 522.
    Trasimenus lacus prope Perusium iuris sancte sedis, 125.
    Triclinium Leonian. exhibet Carolum regem cum insignibus patriciatus, 18. Placitum ibi habetur in sacrilegos Leonis III aggressores, 16.
    Tridentini ep. controu. cum Meinhardo Rud. componit., 463, 485.
    Tripolitanus ep. Paulus minorita sancte sedis legatus, 388.
    Tullnense monast. uirg. in Austria inf. a Rud. fundatum, 308.
    Turpiloquia Rau. archiep. coram legatis imp. dom. Palmarum, 65.
    Turriani gratia utuntur Greg. X contra uicecomites, 340, 390.
    Turrianus. uide Aquileiensis.
    Tuscie olim tres Romana, Langob. regalis, 212, Romana et Lang. I. sancte sedis societatem ineunt cum regali seu Etruria, 210.
    Tuscie ducatus cum spoletano a Carolo oblatus sancte sedi, 104, 130.
    Tusculani comites dominantur Rome sec. X, 33.
    Tyrannis late uagatur in ditionibus sancte sedis, dum pontifices Auenione resident, 213.

U
    Ungari, Comani, et Tartari diuturni hostes Ottocari, 412.
    Ungarie regi Steph. succedit Stanislaus qui adoptatur a Rudolpho, 375, 394.
    Urbanus uI Carolo Siciliam concedit prisco more, 514.
    Urspergensis continuator de primis precibus, 288.

u
    ualentinianus sen. studia litterar. promouet, 486.
    ualentinus Eug. II successor libere consecratur, 115.
    uatic. Basil. archiuum priuilegia sancte sedis seruat, 522.
    uexillum patriciatus insigne, 18.
    uexillum Urbis et claues confessionis Carolo transmittit Leo III, 12.
    uicarii Petri diu appellati pontifices, 52, 58.
    uictis parcere uictoria est, 422.
    uienna a Rud. obsessa, 413. uitriarii et Conringii somnia de primis precibus, 288.
    uulgarie predia uulgo communia, 551.

W
    Walchius Christianus sua dicteria in Ludouicianum diploma Muratorio dedicat, 88, inepte illud carpit, 125.
    Welfo dux Italicus uir Mathildis, 215.
    Wenceslaus rex Rom. primas preces offert, 289. Italie regnum uendit Galeatio: Mediol. ducatus incipit, 231, 234.
    Wenceslaus Ottocari filius sub tutela, 251. Rud. filiam uxorem ducit, 422.
    Wenceslaus Adalbertus, etc. auctor Pietatis Austriace, 296.
    Wicardus Patau. ep. moritur, 487.
    Wido dux Spoleti, et Lambertus eius filius Augg. suis diplomatibus confirmant iura et priuilegia sancte sedis, 30.
    Willelmus Rogerii Sicil. regis fil. CCCC schifatos pendit quotannis sancte sedi pro Marsia, 507.
    Willelm. II primi fil. Northmannorum  ultimus moritur absque prole, 508.
    Willelmus archiep. Rau. princeps imperii, 208.
    Willelmus comes Iuliacensis Coloniensi archiepiscopo infensus, 372, trucidatur, ibid.
     Wiscardus Robertus dux Apulie et Calabrie Nicolao II et Greg. uII iuram. fidelitatis prestat pro inuestitura Sicilie, 149. Censum duodecim denarior. pro Iugero soluit sancte sedi, 507

 Z
    Zyllesianum sigillum ab Heineccio obseruatum cum pomo aureo crucigero, 259.
    Zweitalen. monast. codex Rudolphinus, 296.





B. CAROLI MAGNI IMPERATORIS SCRIPTA SIuE OMNIUM EIUS OPERUM PARS SECUNDA.



SECTIO PRIMA.





EPISTOLAE.



EPISTOLA PRIMA AD OFFAM REGEM MERCIORUM, Post deuictos Longobardos et Saxones. 
[Ex Mansi Conc. Collect.]


Carolus gratia Dei rex Francorum et Longobardorum et patricius Romanorum uiro uenerando et fratri carissimo Offano Merciorum regi salutem, honorem et amorem.

Cum deceat reges potentes et famosos amicitie federe conuinciri et mutuis gaudiis ad inuicem gratulari, ut in uinculo caritatis Christus in omnibus et ab omnibus glorificetur, uestre serenitati hoc eulogium duximus destinandum. Cum nobilissimam  Longobardorum ciuitatem cum suis ciuibus omnibus nostro dominatui subiugauerimus, et Italiam totam nostro imperio feliciter subiugauerimus Christi adiutorio, cui famulari desideramus, rex Desiderium Longobardorum, ducesque Saxonie, quos nostris nutibus inclinauimus, Withimundus et Albion, cum fere omnibus incolis Saxonie baptismi susceperunt sacramentum, Domino Iesu Christo de cetero famulaturi. Hoc igitur salubri mandato ego Carolus regum Christianorum orientalium potentissimus uos, o Offane regum occidentalium Christianorum potentissime, cupio letificare et te in dilectione speciali amplecti sincerius.



EPISTOLA II, SIuE DECRETUM DE SCHOLIS OSNABRUGENSIS ECCLESIAE. 
[Ex Baronio Ann. Eccles.]


In nomine sancte et indiuidue Trinitatis Carolus imp. Augustus Romanum gubernans imperium, dominus et rex Francorum, et Longobardorum, necnon dominator et Saxonum.

Notum sit omnibus sancte Ecclesie fidelibus, nostrisque presentibus et futuris, quod nos ob nostre  mercedis augmentum, Uuisioni episcopo Osnaburgensi sue Ecclesie, quam nos primam in omni Saxonia, in honorem S. Petri principis apostolorum et sanctorum martyrum Crispini et Crispiniani construximus, quoddam nemus uel forestum intra hec loca Farnewinchel, Rustenstheim, Angara, Osningsenethe, Dershosset, Egesterfeldt. innumera collaudatione illius regionis potentum, cum omni integritate in porcis siluestribus, ceruis, auibus et piscibus omnique uenatione que sub banno usuali ad forestum deputatur ad similitudinem forestri nostri Aquisgrani in Silueta Osningi, in perpetuum pietatis usum donauimus, ea uidelicet ratione, quod si quispiam hoc idem nemus nostro banno munitum sine predicte sedis episcopi licentia studio uenandi uel aliud  agendi unquam introierit, sciat se tam diuine quam regie ultionis uindictam incursurum, necnon pro delicto sexaginta solidos nostri ponderis, quos nobis pro banno uiolato debere statuimus, redditurum.

Insuper uero eidem episcopo eiusque successoribus perpetuam concedimus licentiam, libertatem et ab omni regali imperio absolutionem, nisi forte contingat ut imperator Romanorum et rex Grecorum coniugalia federa inter filios eorum contrahi disponant: tunc Ecclesie illius episcopus cum sumptu a rege uel ab imperatore adhibito, laborem simul et honorem illius legationis assumet. Et ea de causa statuimus quod in eodem loco Grecas et Latinas scholas in perpetuum manere ordinauimus, nec unquam clericos utriusque lingue gnaros deesse confidimus.  Et ut hec auctoritas firmior habeatur, et diuturnis temporibus melius conseruetur, manu propria subter ea roborare decreuimus, et annulo nostro sigillare iussimus. Dat. tertio Kalendas Ianuarii, anno quarto Christo propitio imperii nostri, trigesimo septimo regni nostri in Francia, atque trigesimo primo in Italia. Actum Aquisgrani in palatio in nomine Domini feliciter. Amen.



[a 2Kb] EPISTOLA III. AD BAUGULFUM ABBATEM FULDENSEM De litterarum studiis. 
[Ex Mireo. Donationes Belgie.]


Carolus gratia Dei rex Francorum et Langobardorum, ac patricius Romanorum, Baugulfo abbati, et omni congregationi, tibi etiam commissis fidelibus oratoribus nostris, in omnipotentis Dei nomine amabilem direximus salutem.

Notum igitur sit Deo placite deuotioni uestre quia nos una cum fidelibus nostris considerauimus utile esse, ut episcopia et monasteria nobis, Christo propitio, ad gubernandum commissa, preter regularis uite ordinem atque sancte religionis conuersationem,  etiam in litterarum meditationibus, eis qui, donante Domino, discere possunt, secundum uniuscuiusque capacitatem, docendi studium debeant impendere; qualiter sicut regularis nonna honestatem morum, ita quoque docendi et discendi instantia ordinet et ornet seriem uerborum, ut qui Deo placere appetunt recte uiuendo, ei etiam placere non negligant recte loquendo. Scriptum est enim: Aut ex uerbis tuis iustificaberis, aut ex uerbis tuis condemnaberis . Quamuis enim melius sit bene facere quam nosse, prius tamen est nosse quam facere. Debet ergo quisque discere quod optat implere, ut tanto uberius quid agere debeat, intelligat anima, quanto in omnipotentis Dei laudibus sine mendaciorum offendiculis cucurrerit lingua. Nam cum omnibus  hominibus uitanda sint mendacia, quanto magis illi secundum possibilitatem declinare debent, qui ad hoc solummodo probantur electi, ut seruire specialiter debeant ueritati? Nam cum nobis in his annis a nonnullis monasteriis sepius scripta dirigerentur, in quibus quod pro nobis fratres ibidem commorantes in sacris et piis orationibus decertarent significaretur, cognouimus in plerisque prefatis conscriptionibus, eorumdem et sensus rectos et sermones incultos: quia quod pia deuotio interius fideliter  dictabat, hoc exterius propter negligentiam discendi lingua inerudita exprimere sine reprehensione non ualebat. Unde factum est ut timere inciperemus ne forte, sicut minor erat in scribendo prudentia, ita quoque et multo minor esset, quam recte esse debuisset, in eis sanctarum scripturarum ad intelligendum sapientia. Et bene nouimus omnes quia, quamuis periculosi sint errores uerborum, multo periculosiores sunt errores sensuum. Quamobrem hortamur uos litterarum studia non solum non negligere, uerum etiam humillima et Deo placita intentione ad hoc certatim discere, ut facilius et rectius diuinarum scripturarum mysteria ualeatis penetrare. Cum autem in sacris paginis schemata, tropi et cetera his similia inserta inueniantur, nulli dubium  est quod ea unusquisque legens tanto citius spiritualiter intelligit, quanto prius in litterarum magisterio plenius instructus fuerit. Tales uero ad hoc opus uiri eligantur, qui et uoluntatem et possibilitatem discendi, et desiderium habeant alios instruendi. Et hoc tantum ea intentione agatur, qua deuotione a nobis precipitur. Optamus enim uos, sicut decet Ecclesie milites, et interius deuotos, et exterius doctos, castosque bene uiuendo, et scholasticos bene loquendo: ut quicunque uos propter nomen Domini et sancte conuersationis nobilitatem ad uidendum expetierit, sicut de aspectu uestro edificatur uisus, ita quoque de sapientia uestra, quam in legendo seu cantando perceperit, instructus, omnipotenti Domino gratias agendo gaudens redeat. Huius itaque epistole  exemplaria ad omnes [b 1Kb] suffragantes tuosque cepiscopos, et per uniuersa monasteria dirigi non negligas, si gratiam nostram habere uis: et nullus monachus foris monasterio iudiciaria teneat, nec per mallos et publica placita pergat. Legens ualeat.



EPISTOLA Iu [c 1Kb] . AD SUBIECTOS. De Homiliario Pauli Diaconi, monachi Casinensis. 


Carolus Dei fretus auxilio rex Francorum et Longobardorum,  ac patricius Romanorum, religiosis lectoribus nostre ditioni subiectis. Cum nos diuina semper domi orisque clementia siue in bellorum euentibus, sine in pacis tranquillitate custodiat, etsi quidquam rependere eius beneficiis tenuitas humana non preualet; tamen quia est inestimabilis misericordie Deus noster, deuotas sue seruituti benigne approbat uoluntates. Igitur quia cure nobis est ut ecclesiarum nostrarum ad meliora semper proficiat status, oblitteratam pene maiorum nostrorum desidia reparare uigilanti studio litterarum satagimus officinam, et ad pernoscenda sacrorum librorum [Al., liberalium artium] studia nostro etiam quos possumus inuitamus exemplo. Inter que iampridem uniuersos ueteris ac noui Testamenti libros librariorum imperitia deprauatos,  Deo nos in omnibus adiuuante, examussim correximus. Accensi preterea uenerande memorie Pippini genitoris nostri exemplis, qui totas Galliarum ecclesias suo studio Romane traditionis cantibus decorauit; nos nichilominus solerti easdem curamus intuitu precipuarum insignire serie lectionum. Denique quia ad nocturnale officium compilatas quorumdam casso labore, licet recto intuitu, minus tamen idonee reperimus lectiones: quippe que et sine auctorum uocabulis essent posite, et infinitis uitiorum anfractibus scaterent; non sumus passi nostris diebus in diuinis lectionibus sacrorum officiorum inconsonantes perstrepere solecismos, atque earumdem lectionum in melius reformare tramitem, mentem intendimus: idque opus Paulo Diacono familiari nostro  elimandum iniunximus, scilicet ut studiose [a 1Kb] catholicorum Patrum dicta percurrens, ueluti florentissimis eorum pratis certos quosque flosculos legeret, et in unum queque essent utilia, quasi sertum aptaret. Qui nostre celsitudini deuote parere desiderans, tractatus atque sermones et homelias diuersorum catholicorum Patrum perlegens, et optima queque decerpens, in duobus uoluminibus per totius anni circulum congruentes cuique festiuitati distincte et absque uitiis nobis obtulit lectiones. Quarum omnium textum nostra sagacitate perpendentes, nostra etiam auctoritate eadem constabiliuimus, uestreque religioni in Christi Ecclesiis tradimus ad legendum.

    Paulus Diaconus.
    Utere felix
     Munere Christi
    Pluribus annis,
    Luxque, decusque
    Magne tuorum
     Carole princeps,
    Atque togate
     Arbiter orbis,
    Dardanideque
    Gloria gentis.





EPISTOLA u. AD FASTRADAM REGINAM. De uictoria Auarica, et de Litaniis. 
[Ex Mansi Conc. Collect.]

Carolus gratia Dei rex Francorum et Langobardorum ac patricius Romanorum dilecte nobis et ualde amabili coniugi nostre Fastrade regine.

Salutem amabilem tibi in Domino per hos apices  mittere studuimus, et per te dulcissimis filiabus nostris, uel ceteris fidelibus nostris tecum manentibus. Scientem te enim facimus quia gratias Deo sani et salui sumus. Missus quidem dilecti filii nostri Pippini nomine ill. nobis nuntiauit de eius sanitate ac domni apostolici, uel de saluatione confinium nostrorum illis partibus positorum; unde ualde letificati exstitimus. Et insuper retulit nobis qualiter ille scare, quas prius de Italia iussimus pergere partibus Auarie in ill. confinia residendum, perrexerunt infra fines ipsorum decimo Kalendas Septembris, et inierunt pugnam cum eis: et dedit eis Deus omnipotens pro sua misericordia uictoriam, et multitudinem de ipsis Auaris interfecerunt, in tantum, ut dicunt, quod in multis diebus maior strages de ipsis Auaris facta non  fuit. Et exspoliauerunt ipsum uallum, et sederunt ibidem ipsa nocte, uel in crastina, usque hora dici tertia. Et acceptis spoliis reuersi sunt in pace; et centum quinquaginta de ipsis Auaris uiuos comprehenderunt, quos reseruauerunt ut nostra fiat iussio qualiter exinde agere debeant. Fideles Dei ac nostri, qui hoc egerunt, fuerunt ille episcopus, ille dux, ille et ille comites. Ill. dux de Histria, ut dictum est nobis, ibidem bene fecit cum suis hominibus. uassi uero nostri fuerunt illi. Nos autem Domino adiuuante tribus diebus litaniam fecimus, id est, Nonis Septembris, quod fuit Lunis die, incipientes, et Martis, et Mercoris, Dei misericordiam deprecantes ut nobis pacem et sanitatem atque uictoriam et prosperum iter tribuere dignetur, et ut in sua misericordia et  pietate nobis adiutor et consiliator atque defensor in omnibus angustiis nostris existat. Et a uino et carne ordinauerunt sacerdotes nostri, qui propter infirmitatem aut senectudinem aut iuuentudinem abstinere poterant, ut abstinuissent: et qui redimere uoluisset quod uinum licentiam habuisset bibendi ipsis tribus diebus, ditiores et potentiores homines in unaquaque die solidum unum dedissent, minus potentes iuxta possibilitatem ipsorum, et qui amplius dare non poterat, et uinum bibere uolebat, saltem uel unum denarium donasset, eleemosynam uero unusquisque secundum propriam atque bonam uoluntatem uel iuxta possibilitatem fecisset. Et sacerdos unusquisque missam specialem fecisset, nisi infirmitas impedisset; et clerici qui psalmos sciebant, unusquisque  quinquaginta cantasset: et interim quod ipsas litanias faciebant, discalceati ambulassent. Sic considerauerunt sacerdotes nostri, et nos omnes ita aptificauimus, et Domino adiuuante compleuimus, Unde uolumus ut tu cum ill. et ill. uel ceteris fidelibus nostris considerare debeas qualiter ipse litanie ibidem facte fiant. Tu autem iuxta quod tua infirmitas permittit in tuo committimus arbitrio. Et mirum nobis fuit quia uester missus nec epistola, postquam de Ragenisburgo, ad nos non uenit. Unde uolumus ut sepius nobis de tua sanitate uel de aliud quod placuerit significare debeas: iterumque salutamus te multum in Domino.



EPISTOLA uI. AD ELIPANDUM ET CAETEROS EPISCOPOS HISPANIAE. In qua trium etiam superiorum libellorum fit mentio. 
[Ex Mansi Concil. Coll. 7.]


[a 1Kb] Carolus gratia Dei rex Francorum et Longobardorum, ac patricius Romanorum, filius et defensor sancte Dei Ecclesie, Elipando Toletane ciuitatis metropolitano, et ceteris in partibus Hispanie consacerdotibus orthodoxe fidei et fraterne caritatis, in Christo Dei Filio proprio et uero optamus salutem.

Gaudet pietas Christiana diuine scilicet atque fraterne per lata terrarum spatia duplices caritatis alas extendere, ut materno foueat affectu quos sacro  genuerat baptismate. Et maxima est sancte matris Ecclesie exsultatio, suorum adunatio filiorum, ut sint consummati in unum, qui redempti sunt ab uno, dicente eodem Redemptore Domino nostro Iesu Christo: Pater sancte, serua eos in nomine tuo, quos dedisti mihi, ut omnes unum sint, sicut et nos unum sumus . Unde et in Cantico canticorum de sancta dicitur Ecclesia: Terribilis ut castrorum acies ordinata . Constipata exercitus ordinatio, et unanimis bellatorum fortitudo, magno solet hostibus esse terrori: sic filiorum sancte matris Ecclesie intra murum catholice fidei pacifica adunatio, ereis potestatibus nimium constat terribilis, et ignitis maligne perfidie spiculis omnino impenetrabilis exstat, sicut et uerissimus gentium predicator, et  fortissimus Ecclesie preliator precipit, dicens: In omnibus assumentes scutum fidei, in quo possitis omnia tela nequissimi ignita exstinguere , et hoc seculum nequam libero ad celestia uolatu euadere. Sine fide enim impossibile est placere Deo . Impossibile est quod omnino ab homine fieri non potest. Principium est salutis nostre fides: qua intemerata, et integra sanitate confirmata, totius uite cursus per bonorum uestigia operum feliciter fine tenus currit. Per fidem enim, sicut idem prefatus doctor in Epistola ad Hebreos testatur, omnes sancti placuerunt Deo.

Hanc igitur fidem orthodoxam, et ab apostolicis traditam doctoribus, et ab uniuersali seruatam Ecclesia, nos pro uirium nostrarum portione ubique in omnibus  seruare et predicare profitemur: quia non est in alia aliqua salus nisi in illa, quam pacifica ab initio salutis nostre unanimitate semper seruabat Ecclesia: pro qua etiam, uiri fratres, et uestra bona deuotio, quam uos habere decet in Domino, his partibus fidei uestre litteras dirigere curastis, utrumque, et generales ad sacerdotales sanctissimas aures, ad nos quoque speciales. In quarum utique serie litterarum non satis nobis elucebat, an quasi ex auctoritate magisterii nos uestra docere disposuistis, an ex humilitatis discipulatu nostra discere desideratis. Tamen siue hoc, siue illud uestris inesset animis, petitionem uestram, caritate Christiane religionis cogente, non spernendam  esse censuimus: ualde desiderantes, Deumque ex intimo cordis affectu deprecantes, quatenus in uere fidei soliditate firmiter utrinque permaneamus, et inter fluctiuagos huius seculi estus, Spiritu sancto nauigium uestri [Ms., nostri. H.] cursus regente, ad portum perpetue tranquillitatis peruenire mereamur. Ad hanc autem tranquillitatem capiendam oculus cordis fide purificandus est, et assiduis sanctarum orationum precibus mentis acies illustranda, ut pure ueritatis lumen omni errorum nube expulsa contemplari ualeat, ne in opiniones noxie falsitatis temeritas inordinata incautius gradientes precipitet. Nec pigeat Christianum ubi hesitet querere; nec pudeat ubi nesciat discere: quoniam pia humilitas discendi sapientie intrat secreta; et melius est discipulum  esse ueritatis, quam doctorem existere falsitatis. Ille ad altiora semper prouehitur, iste ad inferiora semper dilabitur: et inde magister efficitur erroris, unde auditor contempsit esse ueritatis.

Hanc igitur, fratres, perniciosam deuitantes elationem, sanctorum Patrum et catholicorum doctorum sacris inhereamus sensibus. Discamus que scripserunt, credamus que docuerunt, et non declinemus ad dexteram, neque ad sinistram, sed per uiam regiam ad regem et Redemptorem, Deum et Dominum nostrum Iesum Christum concordi fidei et ueritatis curramus professione. Corde enim creditur ad iustitiam, ore autem confessio fit ad salutem , eodem attestante apostolo: Iustus autem ex fide uiuit . Si iustus ex fide uiuit, quomodo qui fidem  non habet rectam se uiuere estimat? Nos nempe non sumus infidelitatis filii in perditionem, sed fidei in acquisitionem anime. Sequamur sanctorum Patrum uenerabilia in caritate precepta. Decet enim ut omnium Christianorum una sit fides, et unus animus, sicut est unum ouile et unus pastor. Qui uero extra ecclesiastici ouilis septa inuenientur, lupina rabie deuorabuntur, quia uocem boni pastoris non audiunt, qui ante suas oues ingredietur et egredietur, ut eos ad pascua uite perducat eterne. Nobis itaque dictum intelligamus quod egregius predicator suis karissimis filiis precipiebat dicens: Obsecro uos per nomen Domini nostri Iesu Christi, ut unum dicatis omnes, et non sint in uobis schismata: sitis autem perfecti in uno sensu et in eadem scientia .  Hec habentes apostolice auctoritatis precepta, concordate nobiscum. Diligimus uos: hoc uobis uolumus in Domino, quod et nobis: quia perfecta quam habemus in Christo caritas congregare gaudet, non spargere; adunare, non scindere; et inconsutilem Saluatoris nostri tunicam integram seruare, non diuidere: preuidentes hoc idem in pace Christi custodire, quod milites in passione eius obseruabant.

His ita prelibatis, uestris in Domino ualde congaudemus profectibus, ita ut in cordibus nostris fraterno uulnerati amore, uestram, quam patimini inter gentes, lacrymabili gemitu condoleamus oppressionem: sed maiore multo tristitia lugemus, si aliquid  diabolica fraude interius oppressionis per infidelitatem uel cuiuslibet schismatici erroris patiamini in cordibus. Iste est continuus dolor pectoribus nostris, et pene irremedicabile uulnus, nisi per eius misericordiam, qui sanat contritos corde, et uult omnes homines saluos fieri, ad agnitionemque ueritatis peruenire, illi nos letificent qui contristauerunt. uestra igitur correctio nostra est letificatio: desiderantes uos socios habere in fide catholica, et cooperatores in predicatione ueritatis, ut gaudium, quod Christus suis promisit discipulis, habitet in nobis, et gaudium nostrum impleatur in uobis.

Ad impletionem uero huius gaudii, fraterna cogente caritate, iussimus sanctorum Patrum synodale ex omnibus undique nostre ditionis Ecclesiis  congregari concilium, quatenus sancta omnium unanimitatis firmiter decerneret, quid credendum sit de adoptione carnis Christi, quam nuper nouis assertionibus et sancte Dei uniuersali Ecclesie antiquis temporibus inauditis, uos ex uestris scriptis intulisse cognouimus. Imo et ad beatissimum apostolice sedis pontificem, de hac noua inuentione, nostre deuotionis ter quaterque direximus missos: scire cupientes quid sancta Romana Ecclesia, apostolicis edocta traditionibus, de hac respondere uoluisset inquisitione. Nec non et de Britannie partibus aliquos ecclesiastice discipline uiros conuocauimus, ut ex multorum diligenti consideratione ueritas catholice fidei inuestigaretur, et probatissimis sanctorum Patrum hinc inde roborata testimoniis absque ulla dubitatione  teneatur. Idcirco uobis per singulos libellos dirigere curauimus quid predictorum Patrum pia unanimitas, et pacifica perscrutatio, auctoritate ecclesiastica inueniret, statuisset, confirmaret.

Primo quid dominus [Ms., domnus. H.] apostolicus, cum sancta Romana Ecclesia, et episcopis illis in partibus quaquauersum commorantibus, et catholicis doctoribus sentiret, sub unius libelli tenore statuimus.

Deinde secundo loco, quid ecclesiastici doctores et sacerdotes ecclesiarum Christi de propinquioribus Italie partibus, cum Petro Mediolanensi archiepiscopo, et Paulino Foroiulianensi uel Aquileianensi patriarcha, uiris in Domino ualde uenerabilibus, intelligi  uel firmiter credi uoluissent, suis propriis responsionibus exaratum posuimus libellum, quia ipsi quoque presentes nostro synodali conuentui adfuerunt

Post hec tenet et tertius libellus orthodoxam sanctorum Patrum episcoporum, et uirorum uenerabilium fidem, qui in Germanie, Gallie, Aquitanie, et Britannie partibus dignis Deo deseruiunt officiis, uestrisque obiectionibus sanctarum Scripturarum testimoniis roboratas obtinet responsiones.

Dein quarto loco mee proprie unanimitatis, cum his sanctissimis predictorum Patrum decretis, et catholicis statutis consensum subnexui, sicut uosmetipsi in uestra epistola, quam meo specialiter assignastis nomini, rogare curastis: id est, ne paucorum  subdolis assertionibus consentirem, sed plurimorum testimoniis roboratam fidem firmiter tenerem. Facio certissime, Deo Domino meo Iesu Christo donante, horum me sanctissime multitudini et probatissime auctoritati in uere fidei professione firmiter associans, nec uestre me paucitati in consensione huius noue assertionis socium admitto: sed apostolice sedi, et antiquis ab initio nascentis Ecclesie, et catholicis traditionibus tota mentis intentione, tota cordis alacritate coniungo. Quidquid in illorum legitur libris, qui diuino Spiritu afflati, toti orbi a Deo Christo dati sunt doctores, indubitanter teneo: hoc ad salutem anime mee sufficere credens, quod sacratissime euangelice ueritatis pandit historia, quod apostolica in suis epistolis confirmat  auctoritas, quod eximii sacre Scripture tractatores, et precipui Christiane fidei doctores, ad perpetuam posteris scriptum reliquerunt memoriam. Cum his quoque doctoribus, et sancte Ecclesie pastoribus, ueram predico fidem, quos in presenti tempore ille nobis dedit luminaria, qui dixit: Ecce ego uobiscum sum omnibus diebus usque ad consummationem seculi .

Hi sunt propugnatores fidei nostre, hi sunt rectores per diuersas sedes ciuitatis Christi: cuius antemurale est fides catholica, et caritas firmissimus murus, et propugnacula diuinarum testimonia Scripturarum: et diuitie salutis in ea sunt sapientia, et scientia, et spes portarum custodia: que quatuor clauibus, id est prudentia, iustitia, fortitudine, et  temperantia, piis aperiuntur animis. Huius uero ciuitatis ipse Dei uerus et proprius Filius, Deus uerus, homo uerus, iehsu Christus, Dominus noster, regali presidet potentia: cuius gratia totam illius ciuitatis structuram regit, defendit et exaltat. Quisquis ad hanc ciuitatem, recta sibi preuiante fide, manus bonorum operum habens plenissimas, peruenire festinat, apertas inueniet portas, et regem regum cum millibus sanctorum agminum obuiare sibi gaudebit. Sed et gratias uobis agimus de instantia orationum uestrarum, quibus memoriam nostri assidue uos habere dixistis: optantes ut preces uestre acceptabiles sint Domino Deo Saluatori nostro, et ut ipse per suam misericordiam dignos uos efficiat exaudiri, et  ad unitatem sancte sue Ecclesie reuocare dignetur, et eiusdem pietatis humeris in sancte matris Ecclesie reportet ouile, qua de celis ueniens ouem requirere perditam, inuentamque cum triumpho glorie ad sedem paterne maiestatis reuexit.

Illud quoque, quod uobis nostram pietatem flagitare placuit, quatenus in presentia nostra libelli uestri legeretur textus, et perscrutante plurimorum consilio, quod in eo recte fidei sanctionibus consentiens inueniretur: fecimus sicut petistis, collectis undique, ueluti prefati sumus, ecclesiasticis doctoribus, et populi Christiani rectoribus: nobisque omnibus pacifico unanimitatis choro consedentibus eumdem libellum a capite calcetenus per distinctiones uniuscuiusque sententie, et per interrogationes uel  responsiones, prout cuique libuit, perlegere iussimus. Quid uero de eo libello presules Ecclesiarum Christi, fideique catholice doctores intellexissent, non opus est mihi in hac mea iterare epistola, dum illorum libellus proprius hoc uobis euidenter ostendit.

Scriptam itaque in epistola uestra huiusmodi obsecrationem inuenimus: Poscentes uos per cum, qui pro te in cruce manus innoxias extendit, et pro te sanguinem pretiosum effudit, et pro te mortem pertulit et sepulturam, ad liberandos electos ad infernum descendit, et pro te resurgens, tibi uiam ad celos reuertendi, scilicet ad celestem patriam, demonstrauit, ut per teipsum arbiter sedeas. Ecce ego uestris petitionibus satisfaciens, congregationi sacerdotum  auditor et arbiter assedi. Discreuimus, et Deo donante decreuimus, quid esset de hac inquisitione firmiter tenendum. Sed modo per eamdem obsecrationem uos iterum iterumque obtestor, ut in pacifica unanimitate et catholice fidei professione nobiscum firmiter maneatis: nec uos doctiores estimetis uniuersali sancta Dei Ecclesia. Eam fidem tenet, quam orthodoxi Patres in suis nobis symbolis scriptam reliquerunt. Et nolite plus sapere quam oportet sapere, sed sapere ad sobrietatem. Nec ratiocinando humano ingenio diuina uos mysteria inuestigare arbitremini: sed magis credendo honorate que humana fragilitas temere perscrutando inuenire non ualet.

 Exemplum mihi Constantini imperatoris proposuistis, cuius initium B. Isidorum laudasse dicitis, et finem doluisse: quod ne mihi accidat per quemdam beatum, quem Antiphrasium cognominastis, benigne suadetis. Hoc etiam, diuina miserante gratia, precauere satago: non ab illo tantummodo, sed etiam ab omnibus qui aliquid recte fidei contrarium docere uidentur: assiduaque deuotione Dominum deposco, et quoscunque ex filiis sancte matris Ecclesie ualeo, mihi in hac petitione adiutores conuoco, ne me alicuius uerbosa adulatio, uel fraudulenta laudatio decipiens, a uia ueritatis auertat, sepius cum propheta decantans, Corripiet me iustus in misericordia, et increpabit me: oleum autem peccatoris non impinguet caput meum . uos  uero uobismetipsis cauete, quod nos fraterno admonuistis amore procurantes diligentissime, omnipotentisque Dei uobis assiduis precibus clementissimam conuocate gratiam, ne callida antiqui hostis uersutia sensus uestros in aliqua parte corrumpat, et peius fiat interius diaboli seruitium, quam exterius gentis inimice. Eumque exspectate Redemptorem, quem salutis uestre habuistis auctorem. Illum glorificate in corde, et portate in corpore; et dignam in uobis illi preparate habitationem in fide, que per dilectionem operatur, quatenus uos illius gloriosa potentia, et ineffabilis misericordia, ab utriusque seruitutis molestia, exteriore scilicet et interiore, liberet et custodiat, et in magno die ante conspectum glorie sue cum multiplicibus laboris uestri diuitiis  gloriosos stare concedat, et uocem optabilem cum operatoribus apostolice fidei audire faciat: uenite, benedicti Patris mei, percipite regnum quod uobis paratum est ab origine mundi . Paratum igitur uobis regnum ab origine mundi indubitata ueritatis promissione speratis, si catholice fidei unanimitati uosmetipsos adiungere curetis. Exteriores seruitutis molestias interna fidelitatis spe consolamini. Oculos mentis uestre ad eum erigite qui uos eripuit de potestate tenebrarum, et transtulit in regnum Filii dilectionis sue.

Hactenus, antequam huius adoptionis in Christo nomen a uobis exortum nostros offenderet animos, uos germanitatis amore dileximus. Etsi nos uestrum corporale seruitium contristaret, rectitudo tamen  fidei catholice letificauit in uobis. Nunc uero duplici pro uobis affligimur merore, diabolica fraude deceptis in corde, et inimica seruitute oppressis in corpore. Sed redite, obsecro, ad unitatem sancte matris Ecclesie, ut uos eruat de angustia seruitutis terrene, qui uos per baptismi gratiam a uinculo liberauit originalis peccati. Exspoliastis ueterem hominem, quomodo iterum, fraude decepti maligna, induamini illo? Adoptionis filii Deo Patri facti estis per eum qui non est adoptiuus, sed proprius: state per fidei inuiolabilem confessionem in libertate filiorum Dei, et nolite infidelitatis iugum subire. Expellite uincula diabolice deceptionis de cordibus, quatenus Deus Christus, qui soluit compeditos, excutiat catenam gentis inimice  de manibus uestris. Habetis nos, diuina auxiliante gratia, cooperatores gaudii uestri, si uos nobiscum catholice fidei uultis esse predicatores. Certissimum itaque ibi erit diuine miserationis auxilium, ubi una est totius Ecclesie caritas, et una uere fidei confessio. Ad multitudinem populi Christiani, et ad sacerdotalis concilii unanimitatem reuertimini. Si enim duorum uel trium sancto pioque consensui, secundum suam promissionem, Dominum esse presentem non dubitamus; quanto magis ubi tot sanctissimi Patres, tot uenerabiles fratres, tot filii pie matris Ecclesie, in nomine illius pacifica conueniunt unanimitate, eum adesse medium non est dubitandum, et illorum regere consilia, qui sui nominis laudem querere dignoscuntur?

 Ad confirmanda igitur corda uestra in fide et ueritate, hanc nostri nominis, fraterna instigante caritate, epistolam scribere curauimus, optantes ut nostra, quam habemus pro fide catholica, proficiat deuotio, et uos diuina clementia ad fidem reducat catholicam. Ante igitur quam huius sepedicti scandali a uobis oriretur offensio, duplici caritate, sicut prediximus, dileximus uos, id est, in orationibus nostris per omnes regni nostri Ecclesias habuimus socios, et uestri memoriam quotidie facientes: itidem quoque et Deo auxiliante, uoluntatem habuimus uos liberare a seruitio secularis necessitatis, secundum temporis opportunitatem, et uestri consilii adhortationem. Nunc uero hac duplici caritate  fraudastis uosmetipsos, non  intelligentes uos fraude diabolica esse deceptos, ut utroque iuuamine uos denudaret, id est participatione fidei, et orationum nostrarum, uel solatio auxilii nostri. uidete, uidete, quam grande malum aduersum uosmetipsos habetis factum, quod nequaquam ausi sumus orare pro uobis, sicut pro fidelibus sancte Dei Ecclesie filiis; nec uos adiuuare quomodo fratres in uestris maximis necessitatibus. Quapropter reuertimini ad hanc duplicem consolationem, et abiicite a uobis hanc malignam diabolice fraudis uersutiam, ut possitis nobiscum consortium habere in omni caritate et auxilio opportuno. Post hanc uero correptionem, siue admonitionem apostolice auctoritatis et synodalis unanimitatis, si non resipiscitis ab errore uestro, scitote omnino uos pro hereticis  haberi, nec ullam uobiscum communionem pro Deo audemus habere. Currite dum lucem habetis, ne tenebre uos anathematis apprehendant, unde non potestis pedes uestros explicare, sed eterna damnatione irretitos esse lugebitis. Adhuc enim pia mater Ecclesia reuocat uos ad gremium sue misericordie, uolens uos Deo nutrire in filios. Tantum nolite uos abstrahere ab eius pietate, qui uos uocauit in regnum Filii dilectionis sue.

Credimus in unum Deum Patrem omnipotentem, factorem celi et terre, uisibilium omnium et inuisibilium. Credimus et in unum Dominum nostrum Iesum Christum, Filium Dei unigenitum, natum ex Patre ante omnia secula, et ante omnia tempora:  lumen de lumine, Deum uerum de Deo uero: natum, non factum: naturalem, non adoptiuum: per quem omnia condita sunt, celestia et terrestria, unius essentie et unius substantie cum Patre. Credimus et in Spiritum sanctum, Deum uerum, uiuificatorem omnium, a Patre et Filio procedentem, cum Patre et Filio coadorandum et conglorificandum. Credimus eamdem sanctam Trinitatem, Patrem, et Filium, et Spiritum sanctum, unius esse substantie, unius potentie et unius essentie tres personas, et singulam quamque in Trinitate personam plenum Deum, et totas tres personas unum Deum omnipotentem: Patrem ingenitum, Filium genitum, Spiritum sanctum procedentem ex Patre et Filio: nec Patrem aliquando cepisse, sed sicut semper est Deus, ita semper et  Pater est, quia semper habuit Filium. Aeternus Pater, eternus Filius, eternus et Spiritus sanctus ex Patre Filioque procedens: unus Deus omnipotens, Pater et Filius et Spiritus sanctus ubique presens, ubique totus, Deus eternus, ineffabilis, incomprehensibilis. In qua sancta Trinitate nulla est persona uel tempore posterior, uel gradu inferior, uel potestate minor: sed per omnia equalis Patri Filius, equalis Patri et Filio Spiritus sanctus diuinitate, uoluntate, operatione et gloria. Alius tantummodo in persona Pater, alius in persona Filius, alius in persona Spiritus sanctus. Non aliud, sed unum natura, potentia et essentia Deus Pater, et Filius, et Spiritus sanctus. Credimus ex hac sancta Trinitate Filii tantummodo  personam, pro salute humani generis de Spiritu sancto et Maria uirgine incarnatam; ut qui erat de diuinitate Dei Patris Filius, esset et in humanitate hominis matris Filius: perfectus in diuinitate Deus, perfectus in humanitate homo: Deus ante omnia secula, homo in fine seculi: uerus in utraque substantia Dei Filius; non putatiuus, sed uerus; non adoptione, sed proprietate: una persona Deus et homo, unus mediator Dei et hominum: in forma Dei equalis Patri, in forma serui minor Patre: in forma Dei creator, in forma serui redemptor. Unus in utroque Dei Filius proprius et perfectus, ad implendam humane salutis dispensationem, passus est uera carnis passione, mortuus uera corporis sui morte: surrexit uera carnis sue resurrectione, et uera anime  resumptione: et eodem corpore, quo passus est, et resurrexit, ascendit in celos, sedens in dextera Dei Patris: et in eadem forma, qua ascendit, uenturus iudicare uiuos ac mortuos; cuius regni non erit finis. Predicamus unam sanctam Dei Ecclesiam toto orbe diffusam, locis separatam, fide et caritate coniunctam: et ueram remissionem peccatorum in eadem Ecclesia, siue per baptismum, siue per penitentiam, diuina donante gratia, et bona uoluntate hominis cooperante. Credimus et omnes homines resurrecturos esse, et singulos secundum sua opera iudicari: impios eternis suppliciis damnandos cum diabolo et angelis eius; sanctos uero eterna gloria coronandos, cum Christo et sanctis angelis eius in secula sempiterna.

 Hec est fides catholica, et ideo nostra; optamus etiam et uestra: quia una est fides, et unum baptisma, et unus Dominus noster iehsu Christus, qui est Deus uerus, et uerus homo, uerus Deus, et uerus Dei Filius, in utraque natura unus idemque mediator Dei et hominum homo iehsu Christus, qui est Deus benedictus in secula. Hanc fidem uos, karissimi fratres, firmiter tenere in commune deprecamur: et si aliter antea in quolibet uerbo sensistis, corrigite uosmetipsos, et ad unitatem sancte Dei Ecclesie pura fide festinate: et contentiones nominum, nouitatesque uocum deuitate, quia, iuxta Apostolum, non est hereticus nisi ex contentione. uos igitur quia pauci estis, unde putatis uos aliquid uerius inuenire  potuisse, quam quod sancta uniuersalis toto orbe diffusa tenet Ecclesia? Sub tegmine alarum illius requiescite, ne uos auida diaboli rapacitas, si foris inueniat, nefando gutture deuoret. Redite ad pium matris Ecclesie gremium. Illa uos foueat et nutriat, donec occurratis in uirum perfectum, et in plenitudinem corporis Christi. Habetote nos cooperatores salutis uestre, catholice pacis auxiliatores: et societas nostra sit in Christo Iesu Domino nostro, qui uos nobiscum incorruptos et immaculatos fide pariter et opere custodiat, et constituat ante conspectum glorie sue incontaminatos et irreprehensibiles, et perpetue beatitudinis heredes pariter perficiat in eternum. Amen.



EPISTOLA uII. AD OFFAM REGEM MERCIORUM. 



Carolus, gratia Dei rex Francorum et Langobardorum et patricius Romanorum, uiro uenerando et fratri carissimo Offe regi Merciorum salutem.

Primo gratias omnipotenti Deo agimus de catholice fidei sinceritate quam in uestris laudabiliter paginis reperimus exaratam. De peregrinis uero, qui pro amore Dei et salute animarum suarum beatorum apostolorum limina desiderant adire, cum pace sine omni perturbatione uadant. Sed si aliqui non religioni seruientes, sed lucrum sectantes, inter eos inueniantur, locis opportunis statuta soluant telonea.  Negotiatores quoque uolumus ut ex mandato nostro patrocinium habeant in regno nostro legitime. Et si aliquo loco iniusta affligantur oppressione, reclament se ad nos uel nostros iudices, et plenam iubebimus iustitiam fieri. Cognoscat quoque dilectio uestra quod aliquam benignitatem de dalmaticis nostris uel palliis ad singulas sedes episcopales regni uestri uel Ethelfredi direximus in eleemosynam domni apostotici Adriani, deprecantes ut pro eo intercedi iubeatis, nullam habentes dubitationem beatam illius animam in requie esse, sed ut fidem et dilectionem ostendamus in amicum nostrum carissimum. Sed et de thesauro humanarum rerum, quem Dominus iehsu nobis gratuita pietate concessit, aliquid per metropolitanas ciuitates direximus. uestre quoque dilectioni  unum balteum et unum gladium Huniscum et duo pallia serica duximus destinanda. uale.



EPISTOLA uIII. AD LEONEM III PAPAM, Missa per Angilbertum abbatem Centulensem. 


Carolus, gratia Dei rex Francorum et Langobardorum ac patricius Romanorum, Leoni pape perpetue beatitudinis in Christo salutem.

Perlectis excellentie uestre litteris et audita decretali chartula, ualde, ut fateor, gauisi sumus, seu in electionis unanimitate, seu in humilitatis uestre obedientia, et in promissionis ad nos fidelitate. In  quibus omnibus ex intimo cordis affectu diuine pietati agimus gratias, quia nobis post lacrymabile doloris uulnus quod anime nostre dilectissimi patris et fidelissimi amici obitus inflixit, tale in uobis solita sue clementie prouidentia solatium perdonare dignatus est. Unde et uestre sanctitati, quasi uicario letitie munere, per eiusdem Dei et Domini nostri Iesu Christi misericordiam, qui sancte sue Ecclesie in uestre beatitudinis exaltatione consuluit, nostram omniumque fidelium nostrorum demandamus prosperitatem, necnon et pacificam in Dei uoluntate totius regni nostri innotescimus unanimitatem, ut eque in nostre deuotionis gaudeatis sicut et nos in uestre sanctitatis letamur successibus. Sed et hoc uestre sanctissime beneuolentie innotescimus, quod  cum dilectionis munera patri meo dulcissimo predecessori uestro dirigere paraueram, ut caritatis quam in eo habui munificentie largitate monstrarem magnitudinem, et suauissime inter nos familiaritatis fidelitas multorum ostenderetur oculis, ecce subito, quod sine dolore non dicam, sine lacrymis non cogito pre tristitia, obitus illius legatione consternatus sum, et ubi letitie paraueram insignia, ibi me tristitie turbauerunt lugubria. Etsi Apostolus de mortuis contristari prohibet, tamen caritas lacrymas elicere non cessat. Non quasi mortuum plangentes, sed quasi melius cum Christo uiuentem recordantes, si nos corporali presentia amisisse, non tamen spiritali suffragio illum nos amittere arbitramur. Sed magnum diuina nobis preuidebat gratia  solatium, dum uos, uir uenerande, in locum illius subrogauit, ut esset qui quotidie apud beatum Petrum principem apostolorum pro totius Ecclesie stabilitate, et qui pro salute mea meorumque fidelium, imo et pro totius stabilitate regni nobis a Deo dati intercederet, et paterna pietate nos in filium sibi adoptaret. Ad dilectionis pacificam unanimitatem Angilbertum manualem familiaritatis uestre direximus sanctitati, quem prius, sicut promisimus per religiosos uiros Campolum et Anastasium, beatissimo patri nostro predecessori uestro dirigere curauimus; sed, ut prefati sumus, dum exenia omnia parata erant, lugubri paterne mortis nuntio repente tardatum est iter illius. Sed modo letiores de uestre sanctitatis successione facti, quod desiderauimus in illo  pio patre agere, in uobis perficere studemus. Illique omnia iniunximus que uel nobis uoluntaria uel uobis necessaria esse uidebantur, ut ex collatione mutua conferatis uel quidquid ad exaltationem sancte Dei Ecclesie, uel ad stabilitatem honoris uestri, uel patriciatus nostri firmitatem necessarium intelligeretis. Sicut enim cum beatissimo predecessore uestre sancte paternitatis pactum inii, sic cum beatitudine uestra eiusdem fidei et caritatis inuiolabile fedus statuere desidero; quatenus apostolice sanctitati uestre, diuina donante gratia sanctorum aduocata precibus me ubique apostolica benedictio consequatur, et sanctissima Romane Ecclesie sedes, Deo donante, nostra semper deuotione defendatur. Nostrum  est, secundum auxilium diuine pietatis, sanctam ubique Christi Ecclesiam ab incursu paganorum et ab infidelium deuastatione armis defendere, foris et intus catholice fidei agnitione munire. uestrum est, sanctissime Pater, eleuatis ad Deum cum Moyse manibus, nostram adiuuare militiam, quatenus uobis intercedentibus, Deo ductore et datore, populus Christianus super inimicos sui sancti nominis ubique semper habeat uictoriam, et nomen Domini nostri Iesu Christi toto clarificetur in orbe. uestre uero auctoritatis prudentia canones ubique sequatur, quatenus totius sanctitatis exempla omnibus euidenter in uestra fulgeant conuersatione, et sancte admonitionis exhortatio audiatur ab ore; quatenus sic luceat lux uestra coram hominibus ut  uideant opera uestra bona, et glorificent Patrem uestrum, qui in celis est. Omnipotens Deus uestre auctoritatis beatitudinem ad sancte sue Ecclesie exaltationem per multa annorum curricula incolumem conseruare dignetur.



EPISTOLA IX. AD ANGILBERTUM ABBATEM. Commonitorium Angilberto, qui cum superioribus litteris ad pontificem mittebatur. 


Carolus, gratia Dei, rex et defensor sancte Ecclesie, Homero auriculario salutem [a 1Kb] .

Diuina regente misericordia, iterum et prospere te adducente ad domnum apostolicum papam nostrum,  admoneas eum diligenter de omni honestate uite sue, et precipue de sanctorum obseruatione canonum, de pia sancte Dei Ecclesie gubernatione, secundum opportunitatem collationis inter uos, et animi illius conuenientiam. Ingerasque ei sepius, quam paucorum honor ille, quem presentialiter habet, annorum, quam multorum est perpetualiter merces, que datur bene laboranti in eo. Et de simoniaca subuertenda heresi diligentissime suadeas illi, que sanctum Ecclesie corpus multis male maculat in locis. Et quidquid mente tenes sepius querelis agitasse inter nos. Sed qualis mihi esset collatio cum beato Adriano papa predecessore illius, de construendo monasterio ad sanctum Paulum, nullatenus dimittas  suggerere illi, ut, uolente Deo, reuertens certum mihi responsum habeas referre. Dominus Deus ducat te, et dirigat in omni bonitate cor illius, ut faciens faciat quod sancte sue proficiat Ecclesie, ut sit nobis pius Pater, et pro nobis precipuus intercessor, ut idem Deus et Dominus noster iehsu Christus nos in sua florere faciat uoluntate, et cursum qui superest nobis uite nostre ad perpetue stabilitatis quietem perducere dignetur. uade cum prosperitate, proficiens in ueritate, reuersurus cum gaudio, Homeriane puer.



EPISTOLA X. AD MANASSEM ABBATEM. 


Carolus gratia Dei rex Francorum ac patricius  Romanorum, abbati Manasse Flauiniacensis ceno bii salutem.

Benedictum nomen Domini in seculum, quod iuxta monachorum tuorum laudabilem conuersationem plurimum glorificatur in gentibus, eo quod laus eius semper in ore uestro uersatur. Petitionem itaque de constructione cenobii apud Corbiniacum, quam per Theodulfum episcopum Aurelianensem eque atque] abbatem cenobii Floriacensis libenter suscepimus et clementer concedimus, et precipimus ut monachi  quos ibi mittetis, ne aliquando mandatorum Dei uiam obliti, sepius in Flauiniacum reuertantur cenobium, ibique officia sua confirment, et meliorati iussu tuo, et monachorum tuorum reuertantur. Censum uero quemcunque statueris eis omni tempore soluant. Ab alio uero censu tuo amore liberos reddo, uti reddidi Flauiniacum. Mitto autem uobis capsam argenteam sepulcri Saluatoris, et S. Iacobi apostoli, fratris Domini, reliquias continentem: orans et supplicans ut mei memores pro me et filiis nostris assidue apud Dominum interueniatis. Saluto te, et omnem congregationem nostram. Ego Rado scripsi, dictaui anno 8 domini nostri predicti regis Caroli, regnante Domino nostro Iesu Christo in eternum.



EPISTOLA XI. Fragmentum epistole ad episcopos. 



Et hoc uobiscum magno studio pertractandum est, quid de illis presbyteris unde approbatio non est, et semper negant, faciendum sit. Nam hoc sepissime a nobis et progenitoribus atque antecessoribus nostris uentilatum est, sed non ad liquidum hactenus definitum. Unde ad consulendum patrem nostrum Leonem papam sacerdotes nostros mittimus. Et quidquid ab eo uel a suis perceperimus, uobis, una cum illis quos mittimus, renuntiare non tardabimus. uos interdum uicissim tractate attentius quid ex his uobiscum constituamus una cum predicti sancti patris institutionibus, ut murmur cesset populi, et nos his  satisfacientes, illesi, Domino auxiliante, ab utrisque maneamus



EPISTOLA XII. AD OFFAM REGEM MERCIORUM. Presbyterum Scottum accusatum mittit in patriam, ut ibi ab episcopo suo iudicetur. 


Carolus, gratia Dei, rex Francorum, et defensor sancte Dei Ecclesie, dilecto fratri et amico Offe regi salutem.

Presbyter iste et Scottus apud nos moratus est aliquanto tempore in parochia Hildeboldi Coloniensis episcopi, sed reprehensibilis factus, ut fertur, a quodam accusatore, quod carnem diebus quadragesimalibus  comedisset. Nostri uero sacerdotes iudicare renuerunt, quia plenum testimonium accusantium super eum non inuenerunt. Tamen nec eum loco consueto habitationis sue propter infamiam diutius morari permiserunt, ne sacerdotalis honor apud imperitum uulgus uilesceret, uel rumigerula loquela aliqui hortarentur uiolare sanctum ieiunium. uisum est nostris sacerdotibus illum ad sui episcopi, ubi Deo uotum fecit, dirigere iudicium. Idcirco uestram deprecamur prouidentiam, ut iubeatis illum, secundum  opportunitatem temporis et profectionis, in suam transponere patriam, ut ibi iudicetur unde exiuit. Nam ibi quoque sancte Dei Ecclesie puritas in moribus, et firmitas in fide, et honestas in conuersatione, secundum canonicam sanctionem diligenter obseruari debebit, ut una, perfecta et immaculata columba, cuius penne deargentate, et posteriora eius in specie auri clarescere debent. uita, salus, et prosperitas tibi tuisque fidelibus a Deo Christo detur in eternum.



[a 1Kb] EPISTOLA XIII. AD ALBINUM ABBATEM. 


Carolus, gratia Dei, rex Francorum, imperator [b 1Kb] Longobardorum ac patricius Romanorum, dilectissimo  magistro, nobisque cum amore nominando Albino abbati in Domino nostro Iesu Christo eternam salutem.

Peruenit ad nos epistola missa a religione prudentie uestre, que post laudes et benedictiones omnipotenti Deo debitas, nobis et progeniei nostre benedictionem optabilem cum summa beneuolentia [Al., summamque beneuolentiam] detulit. Post hec textus illius inquirendo subsecutus [Al., subiectus] est, cur Septuagesima et Sexagesima, nec non et Quinquagesima in ordine per dies dominicos ante Quadragesimam dicatur, uel scribatur. Inde arrepta ratione per campos arithmetice artis, quidquid ex hac re uestra sensit industria, se extendendo nobis pleniter significare  studuit [Al., statuit]. Sed dum mens nostra huc illucque discurreret, solerti indagatione considerauimus, non solum infra [Al., intra] prescriptos a uobis dies, sed etiam per singulas hebdomadas, nec non et per totum anni circuli [Gold., circulum] spatium [Gold. om. spatium], per interualla horarum ac punctorum seu momentorum; mysteria numerorum posse ab his qui huius artis peritia imbuti sunt reperiri. Unde quia tue caritati placuit nostram regalem aulam hac de re consulere, quidquid inde sentit [Al., sensit] nostra serenitas, sermone commatico tibi patefacere non negamus [Al., negauimus].

Exigente igitur inquisitione, et consideratione querendum est, cur [Al., considerata, cur; Gold., considerata  ratione cur] alii sex, alii septem, alii octo, nonnulli uero nouem abstineant hebdomadas? Argumentum sensus nostri tue familiaritati per hos apices significare studemus. Qui enim [Cod. ms. S. Emmerami, Quod sic soluendum est; qui enim] sex hebdomadas obseruantes se abstinentie tradunt, subtractis sex diebus dominicis in quibus ieiunare minime licet, decimas dierum dantes [Gold., dantes  dierum] corporis sui, triginta sex dies, sicut beatus Gregorius mirabilis doctor edocet, ieiunant. Et hoc tempus, licet in ipso duo superesse uideantur dies usque ad sanctam Resurrectionem, Quadragesimam doctoribus sancte Dei Ecclesie nominari placuit. Religione uero crescente a Telesphoro pontifice, qui post Petrum apostolorum principem nonus in sancta Romana Ecclesia claruit, septem hebdomade in abstinentia dedicate sunt; et hoc tempus, quo alio nomine rectius uocari quam Quinquagesima in ordine rationabiliter debuerit [Al., debuit; Gold., uocare, quam Quinquagesimam . . . debuerunt]? Ex hinc et deinceps collecta ratione, qui octo hebdomadis [Al., hebdomadas; Gold. addit obseruare studuerunt Sexagesimam gradatim], Sexagesimam gradatim nominauerunt.  Similiter qui nouem Septuagesime, iuxta prefatam rationem, nomen imposuerunt, et non ob numerum [Al., ordinem numerorum] hebdomadarum uel dierum, sed tenorem nominis [Al., numeris] seruantes hec nomina censuerunt [Al., composuerunt]. uelut, si qui nunc fuissent, qui decimam hebdomadam addere pro aliqua iusta ratione uoluissent, et propter numerum hebdomadarum decagesimam [Al., Decimagesimam], seu quolibet alio nomine, uel propter numerum dierum Septuagesimam, uel octuagesimam, ordine seruato uocabulorum, tramite recto pergendo nuncupare debuissent.

Quia igitur, gratia diuina opitulante, prout nobis uisum fuit, de nomine Septuagesime et Sexagesime  [Al., Quadragesime], ac Quinquagesime, tue caritati scripsimus, nunc stylo percurrente de obseruantia et cultu harum  iuxta capacitatem [Gold., sagacitatem] sensus nostri tibi scribere curauimus. Quinquagesima uero ideo dicitur, et obseruatur a nonnullis, ut et decimas dierum, ieiunando, omnipotenti Deo offerre ualeant, et imitari Dominum nostrum Iesum Christum, qui quadraginta diebus ieiunium sacratissimum impleuit. A Quinquagesima namque usque in Pascha septem hebdomade sunt, que faciunt dies quinquaginta: ex quibus si octo dies dominicos subtraxeris, in quibus ieiunium non licet obseruare, remanent quadraginta duo dies, et hi duo dies, quinta [Gold., sexta, mendose] uidelicet et septima feria, qui quadragenarium numerum excedunt,  apud quosdam ieiunio dedicantur; apud quosdam in ueneratione [Al., refectione] propter Cenam Dominicam et sanctum Sabbatum habentur. Sexagesima autem, ut estimamus, propterea a nonnullis obseruatur, ut et decimas dierum corporis sui [Al., corporibus suis] omnipotenti Deo dare possint, et Dominum nostrum Iesum Christum in quadragenario numero particulatim ieiunando imitari, et ut primam,  uel quintam feriam a ieiunio uacare ualeant. A Sexagesima quippe usque in sanctum diem Resurrectionis Dominice octo hebdomade sunt, ex quibus si de singulis hebdomadibus primam et quintam feriam subtraxeris, et ipsum diem sanctum Pasche, quadraginta tantum dies remanent in abstinentia. Melchiades uero natione Afer, uir per omnia apostolicus, tricesimus quartus post sanctum Petrum, cui successit beatus Syluester in cathedra [Al., cathedram] apostolice dignitatis; hic constituit ut nulla ratione, in prima uel quinta feria, ieiunium quis de fidelibus agere presumeret [a 1Kb] . Nam cur in prima feria ieiunium ipso tradente soluatur, non est necessitas texendo replicare. Quintam uero arbitrati sumus, propter magna mysteria que in ea continentur, ab eo  solutam. In ipsa namque sanctum chrisma conficitur ad abluendas totius mundi prime originis culpas [Al., abluendam . . . culpam]; in ipsa reconciliatio fit penitentium; in ipsa Redemptor omnium cenando [Al., redemptio omnium cenando] cum discipulis panem fregit, et calicem pariter dedit eis [b 1Kb] in figuram corporis et sanguinis sui, nobisque profuturum magnum exhibuit sacramentum . Eo uidelicet die, post multa mysteria, Deus et Dominus noster iehsu Christus, uidentibus sanctis discipulis suis, gloriosa ascensione celos penetrauit . Sed ne diutius sermo protrahatur; multa te legisse de hac solemnitate in sanctorum uenerabilium orthodoxorum Patrum dictis non ignoramus. Septuagesima denique, ut estimamus, propterea  ab aliquibus obseruatur, ut et decimas dierum Deo [Al., Domino] dare queant; et prima uel quinta, nec non et septima feria ieiunium soluere [Gold., obseruare, mendose] possint. A Septuagesima uero usque in Pascha, nouem hebdomade sunt, que faciunt dies sexaginta quatuor [Gold., tres], e quibus, si de unaquaque hebdomada tres prefatos subtraxeris dies, et Paschalem sacratissimum, triginta sex in abstinentia [Al., abstinentie] remanent dies. Hi uero Sabbatum, in quo Deus ab omnibus operibus requieuit , non solum ob superstitionem Iudeorum, nec propter mandata legalia ueteris testamenti, que sunt umbra futurorum, sed ne cum Iudeis scandalizent [Al., scandalizentur; Gold., sabbaptizentur],  ieiunium soluere [Gold., obseruare, mendose] conantur. Ea precipue causa est, quia uesperascente ipso die, gaudium sancte Resurrectionis a fidelibus honorifice celebratur. Sed quia unusquisque in suo sensu abundat , siue hoc, siue aliud sit, salua fide et religione nichil preiudicamus [Al., preiudicauimus; al., prohibetur; al., predicauimus].

[c 1Kb] De hoc autem, quod cartula prosecuta uestra retulit, quod plurima hinc dici possint, sed noluisse te excedere modum cartule, et maxime quia cum  sapienti paucis utendum sit uerbis, ita et nos uersa uice paucis pauca rescripsimus. Quod autem usurpastis uerba regine Sabe ad Salomonem de beatitudine seruorum qui nobis assistunt, et audiunt uerba sapientie nostre, si hoc uerum fore scitis, uenite, assistite, audite et pariter in Domino in pratis uernantibus uarietate florum Scripturarum iucundantes delectemur.



EPISTOLA XIu. AD QUINQUE EPISCOPOS. De oratia septiformis Spiritus 


Carolus diuina misericordia rex Francorum et Langobardorum ac patricius Romanorum, Hiltibaldo , Maginharto ,  Agino , Gerhoho , Hartricho , sanctis episcopis.

Gratias agimus sanctitati uestre, quia ad familiariter a nobis interrogata familiare nobis responsum dare uoluistis: et que caritatis instinctu uestre dilectioni fuere proposita, eadem dictante caritate, iuxta quod uobis uisum est, sunt nobis absque retractatione soluta. Sed ipsius, que a uestra sanctitate nobis data est, responsionis ordo uidendus, et apud uestram dilectionem intimi in ea sensus medulla perquirenda, ut et qualitas nostre interrogationis appareat, et modus uestre responsionis patentius elucescat. Sancti etenim Patres qui, ut ueteris Testamenti serie legitur, ab initio Deo placentes hanc ultimam, sed Christi aduentu felicissimam seculi  etatem probitate morum et meritorum multiplicitate precesserunt, sancti Spiritus gratiam absque ulla ambiguitate et accepisse et habuisse credendi sunt. Quis enim unquam placuit Deo carens sancti Spiritus dono?

Sed, ut uestre responsionis textu continetur, eadem sancti Spiritus dona singula singulos sanctorum habuisse, et in Christo cuncta pleniter inhabitasse cognouimus, que ut firma ueritatis ratione subnixa probamus: sed nequaquam arbitramur quemlibet sanctorum Patrum unius singularitate doni fuisse contentum, cum hoc fieri non posse de ipsarum uocabulis gratiarum facillime possit aduerti. Sapientia enim et intellectus adeo sibi naturalitatis nexu coniuncta sunt, ut unum sine altero nullo pacto subsistere  queat. Quomodo enim sapit qui non intelligit? uel quomodo potest intelligere, quem constat non sapere? Sapientia siue intellectu priuatus quis unquam consilium uel sibi habuisse, uel alio [alii] dedisse repertus est? Nam luce clarius constat, consilium nonnisi sapientium esse. Fortitudinem uero, si consilio careat, fortitudinem esse putandum non est, cum omnia inconsulte gesta fortiua potius quam fortia soleant nominari. Scientiam in quoquam sine sapientia et intellectu consistere posse ualde est incredibile. Quid enim  potest scire, qui nichil ualet intelligere? Iam pietas et timor Dei qua arte sibi copulata sint, qui seipsum explorat facile cognoscit: quia nemo pius est, nisi qui iudicium Dei timendo, in se peccanti dimittit proximo.

Hec septem sancti Spiritus dona sicut in sanctis Patribus fuisse singula, sic in Christo adunata omnia non est mirum. Quid enim illi ex omnibus bonis deesse potuit, qui omnia bona simul cum Patre creauit? Nunquid magnum est si hec in Christo mansisse dicantur, in quo omnis plenitudo diuinitatis inhabitare cognoscitur? Nunquid magnum est, si ea quasi pro munere ascribas Domino, que diligenter considerans inuenies in seruo? Nunquid his tantum donis potest sublimari Dominus, quibus carens non est bonus  seruus? Absit ut his tantum gloriam eius dicamus consummatam, cuius magnificentiam supra omne quod dicitur aut nominatur, siue in celo, siue in terra credimus subleuatam? Neque enim sensus comprehendere, aut sermo poterit explicare, que et qualia, uel quanta sint que eius debeant ascribi glorie, qui cum Patre et Spiritu sancto uiuit et regnat Deus sine fine. Sed ideo hec et in Patribus singula, et in Christo simul omnia non miramur, quia in discipulis eius per singulos singula computari, et in Petro simul omnia possunt inueniri. Quanquam eadem in Christo longe aliter quam in ceteris sanctis fuisse credenda sint. Nam sanctorum cuique pro uarietate uoluntatum quibus fragilitas humana non caret, nunc hoc, nunc illud donum accedendo uel recedendo aut  adesse, aut abesse cognoscitur: Christo uero, qui est Dei uirtus et Dei sapientia, cuncta sancti Spiritus carismata semel ueniendo accesserunt, et in eo nunquam recedenda permanserunt.

Sed quid hec de patriarchis et apostolis dicimus? cum neque nunc diffidendum sit plures quotidie intra sancte matris Ecclesie sinum posse reperiri, qui uel singulis, uel pluribus sancti Spiritus donis sint ditati. uerax enim est qui in se confidentibus presentiam suam usque ad consummationem seculi promisit non defuturam, quo et nobiscum et in nobis semper manente, nequaquam sancto septiformis gratie Spiritu carebimus, qui cunctorum largitorem bonorum credendo et bene faciendo possidemus. Spiritu etenim sapientie regitur, qui fidem sancte et  indiuidue Trinitatis tam ad sui quam aliorum profectum ediscere nititur ut per hanc et hereticis resistere, et suos ualeat confirmare. Spiritum intellectus tenet, qui diuina precepta audiens, quam necessaria sit eorum cognitio sensu cordis percipit, et iuxta beatum Iacobum, non obliuiosus auditor factus, sed operator strenuus, ea que intellexit mandata, studet ut a se fiant quam integerrime custodita. Spiritu consilii uiget, qui in cunctis que agere disponit, an hec Deo sint placitura precogitat: melius existimans que et qualiter agenda sunt prius tacite considerare quam aliquid inconsulte inchoare, unde eum penitentia cogat ab incepto desistere. Fortitudinis spiritum habet, quicunque diabolo et membris eius, hereticis  scilicet, fidei scuto ac uerbi Dei gladio armatus resistere studet, et contra uitia quibus suggestu diaboli hec mortalis uita quotidie maculatur, quasi contra inimici iacula fortitudinis armatur. Nam spiritum scientie possidet, quisquis dominici memor precepti simplicitatem columbe et prudentiam serpentis habet: quique inter consimilia diiudicans, scit reprobare malum, et eligere bonum. Sepe enim mista bonis mala inueniuntur, que nisi scientia difficulter discernuntur. Spiritum uero pietatis illi inesse dicimus, qui dominica precepta non oblitus, in se delinquenti dimittit proximo: et non tantum in alios, sed etiam in semetipsum iustam exercet pietatem, quia probus quisque cauere debet, ne dum suo debitori dimittendo malum existit pius, sua non tribuendo  in semetipso existat impius. Spiritu autem timoris Domini illum dicimus adimpletum, qui iudicium Dei timens, non tam delectatione regni celestis bona facere studet, quam timore gehenne mala perpetrare non audet: et sic gaudet de promissione perpetue uite, ut non minus timeat de supplicio perennis pene, atque hoc spiritu compunctus deuertat a malo, et faciat bonum.

Hunc sanctum septiformis gratie Spiritum et in Patribus et in apostolis fuisse, et nunc in sancte matris Ecclesie filios, qui in Christo quotidie in augmentum populi sui renascuntur, diuino munere credimus inspirari. In Christo uero, ut prediximus, hec talia non miramur, cuius immensitatem glorie humana mens non ualet enarrare. Que dona qualiter  in illo sint, quo nullo modo explicare ualemus, restat ut nobis ea donanti laudes dicamus:

Christe, salus mundi, sanctorum gloria perpes,
   Sit tibi laus et honor semper in arce poli.


Item de gratia septiformis Spiritus.

Spiritus sapientie fuit in Petro, quando relictis retibus et naui secutus est Dominum. Spiritum intellectus habuit quando, Domino interrogante quem homines esse dicerent Filium hominis, Christum Filium Dei uiui esse et intellexit et respondit. Spiritus consilii erat in illo, quando Simoni pecuniam offerenti, sancti Spiritus gratiam uendere nolens, ipsum Simonem cum pecunia sua in perditionem ire iussit. Spiritum fortitudinis habuit, quando exempto gladio auriculam Malco abstulit. Spiritum scientie possedit,  cum ceteris discipulis in naui dubitantibus Dominum esse cognouit. Spiritus pietatis cum illo erat, quando Dominum quousque fratri in se peccanti dimittere debuisset interrogauit. Spiritu timoris Domini plenus erat, quando uiso piscium miraculo consternatus, ad Dominum dicebat: Exi a me, Domine, quia homo peccator sum ego.


Item aliter.

Spiritus sapientie fuit in Andrea, fuit et in filiis Zebedei, quando similiter ut Petrus relictis retibus et naui secuti sunt Dominum. Spiritus intellectus fuit in Thoma, quando palpatis uulneribus dominicis, ipsum Deum et Dominum suum et intellexit, et professus est. Spiritus consilii erat in cunctis discipulis  quando futurorum curiosi, Dominum de fine mundi consulebant. Spiritum fortitudinis omnibus discipulis adfuisse nemo negat, nisi qui eos pro Christi nomine mortem pati noluisse confirmat. Spiritus scientie erat in Ioanne, qui tam distincte de diuinitate et humanitate Saluatoris in principio Euangelii sui disseruit, et non minus discrete de septem tonitruis in Apocalypsi, que silenda, queque fuissent loquenda, conscripsit. Spiritus pietatis fuit in Stephano, qui in ipso mortis articulo pro persecutoribus suis exorauit. Spiritus timoris Domini fuit in omnibus apostolis, quia non solum bona faciebant, sed etiam propter amorem Dei mala facere non audebant.



EPISTOLA Xu. AD GARIBALDUM LEODIENSEM EPISCOPUM. De cura quam instruendis populis precipue ante baptismum abhibere debent pastores. 



In nomine Patris, et Filii, et Spiritus sancti. Carolus serenissimus Augustus a Deo coronatus, magnus, pacificus, imperator, gubernans imperium, qui et per misericordiam Dei rex Francorum et Langobardorum, Garibaldo episcopo in Domino salutem.

Bene igitur recordari credimus sanctitati tue, qualiter sepius in conuentu et concilio nostro monuimus de predicatione in sancta Dei Ecclesia unusquisque uestrum secundum sanctorum canonum autoritatem et predicare et docere deberet. Primo omnium de  fide catholica; ut et qui amplius capere non ualuisset, tantummodo orationem Dominicam et symbolum fidei catholice, sicut apostoli docuerunt, tenere et memoriter recitare potuisset, et ut nullus de sacro fonte baptismatis aliquem suscipere presumeret antequam in uestra aut ministrorum uestrorum sacri ordinis presentia orationem Dominicam et symbolum recitaret, et sicut in proximo comperimus [a 1Kb] in die apparitionis Domini multi fuerunt apud nos inuenti, qui uolebant suscipere infantes de sacro fonte baptismatis, quos iussimus singulariter et diligenter examinare et requirere, si orationem Dominicam et symbolum, ut supra diximus, scirent et memoriter tenerent; et plures fuerunt qui nulla exinde in memoriam habebant: quibus precepimus abstinere, ut antequam  orationem et symbolum scirent, et recitare potuissent, neque aliquem de sacro fonte baptismatis suscipere presumerent. Et ualde erubescentes fuerunt ex hac re, et spondere uolebant ut si concessum eis fuisset, ad tempus hoc improperium a se potuissent auferre. In quo loco intelleximus quod non eis fuit conuenientia, et sicut in capitulari nostro potestis reperire, discretionem factam habuimus, quanto tempore se unusquisque abstinere debuisset ab hoc opere, usque dum bonus fideiussor esse ualeret in  hoc negotio, scilicet, aut certe statim alium inueniret scientem, aut si infirmitas non impediret, exspectaret de Pascha usque in Pentecosten, donec ipse disceret ea que supra dicta sunt. Nunc autem denuo monemus ut memores sitis, sicut condecet de ministerio sacerdotali, et conuentum habeatis cum uestris sacerdotibus, et diligenter omnem rei ueritatem requirite et examinate: ita ut opus Domini non pretereat, nec aliqua requisitio uobis exinde fiat ante conspectum sancte maiestatis.



EPISTOLA XuI. AD GARIBALDUM EPISCOPUM. Ieiunium pro necessitatibus publicis, maxime pro fame, peste et bello indicitur. 



In nomine Patris, et Filii, et Spiritus sancti. Carolus serenissimus augustus a Deo coronatus, [b 1Kb] Gherbaldo episcopo, cum uniuersis tibi omnipotente Deo et nostra ordinatione commissis in Domino salutem.

Notum sit dilectioni uestre quia nos cum fidelibus nostris tam spiritualibus quam secularibus tractantes, cum consensu et pari consilio inuenimus necessarium, et propter instantes quasdam necessitates, quas subter significaturi sumus, tria triduana ieiunia ab omnibus nobis generaliter esse celebranda, atque ab eo in quo uiuimus, mouemur et sumus, auxilium esse querendum, a quo quidquid iuste ac rationabiliter fides uestra, spes certa, seu caritas  perfecta postulat, sine dubio tempore congruo impetrat; ipso Domino dicente: Petite et dabitur uobis, querite et inuenietis, pulsate et aperietur uobis. Ipsa autem ieiunia, sicut nobis omnibus uisum est, hac discretione posse fieri, Domino largiente, congruenter impleta, scilicet ut primum XI diebus post festiuitatem sancti Andree transactis, id est III Idus, et Idus Decembris, et XuIII Kalendas Ianuarii tali ratione fiat, ut omnes a uino et carne his III diebus abstineant et usque horam nonam ieiunent, excepto que aut etas aut infirmitas non permittit, qui tamen secundum suam qualitatem uel uite sue professionem, aut rationibus [F., orationibus] satis, aut eleemosynis congruis, id ipsum, secundum consilium magistrorum, redimere studeat, quod ieiunando et abstinendo  complere non ualet. Hora autem nona omnes generaliter ad ecclesias uicinas, ubi eis denuntiatur, deuota mente occurrant, et si hora uel locus permiserit, aliquo spatioso loco litania procedant, atque psallendo ecclesiam intrantes, cum omni deuotione missam audiant. Qua subacta, unusquisque domum redeat, et statutis cibis corpori satisfaciat, non ad uoluntatem, sed ad necessitatem ac sobrietatem. Similiter quoque monemus unumquemque, ut eleemosynam faciant secundum quod commodum substantie  sue permiserit, et mentis deuotio, Domino inspirante, suaserit; et unusquisque presbyterorum missam cantet, et alterius ordinis clericus uel monachus, siue Deo sacrata, qui psalmos didicit, L psalmum similiter cantet. Opera autem ea his diebus operare permittimus, que nec ad ecclesiam uenire impediant, nec ante statutam horam manducare aut [a 1Kb] bibere cogant. Duo quoque cetera triduana ieiunia his diebus pari ratione per omnia erunt celebranda, unum post Theophaniam uII Idus, et Iu Idus, et II Idus Ianuarii. Aliud uero post Septuagesimam, II Idus Februarii, et Xu Kalendas Martii, et Iu Kalendas Martii. Necessitates uero quas supra nos dicturos esse promisimus inter ceteras, quas tamen hac uice commemorare necessarium duximus, hec  sunt. Denique compertum habemus per fideles nostros, qui nobis de singulis regni nostri partibus hec nuntiauerunt, quod insolito more, et ultra consuetum ubique terre sterilitas esse et famis periculum imminere uidetur. Aeris etiam intemperies frugibus ualde contraria, pestilentia quoque per loca et pagorum gentium circa marcas nostras sedentia bella continua, multa preterea que et nunc enumerare longum est, et nobis experimentum possunt esse notissima, si recordare uolumus, qualia incommoda singulis diebus propter merita nostra sentiamus, certissimeque ab his exterioribus colligere possumus, nos per omnia Domino non placere interius, qui tanta mala compellimur tolerare exterius. Quamobrem bonum nobis omnino uidetur, ut unusquisque  nostrum cor suum humiliare in ueritate studeat, et in quocunque loco, siue actu, siue cogitatu, se Deum offendisse deprehenderit, penitendo tergat, flendo doleat, et semetipsum in quantum ipso largiente potest ab his malis in futurum cauendo custodiat, et hec debet esse premisse orationis intentio, ut omnipotens Deus, qui non solum facta, uerum etiam antequam fiant omnia nouit, corda nostra compungat, et nos sibi supplices atque subiectos in uera humilitate faciat, et unumquemque nostrum ab obseruantia mandatorum suorum, depulso a nobis omni errore, conuertat, misereaturque, siue a nobis mala repellendo, siue bona quibus indigni sumus tribuendo, sicut ipse nouit nos indigere, et tribuat ut in membris suis, id est in corpore sancte Ecclesie  numerari mereamur, quam pacificare, adunare, et regere, atque ab omni malo protegere dignetur, nobis etiam in illa unitate comprehensis, qui ut gratiam illius promereri possimus, hec ieiunia atque has orationes ab omnibus uobis generaliter fieri decreuimus. Hanc quoque epistolam relegentes secundum tibi a Deo datam sapientiam coram omnibus diligenter relege, et tradere facias; ita ut omnes intelligant pro qua necessitate hec agenda sunt; et unusquisque uestrum per singulas ecclesias baptismales dirigite, et bonos interpretes mittite, qui  omnia tradant, sicut superius diximus. Nam et per singula monasteria infra parochia tua ita facias.



EPISTOLA XuII. AD PIPPINUM FILIUM REGEM ITALIAE. De pace ecclesiarum Dei et illis seruientium. 


Carolus serenissimus Augustus a Deo coronatus, magnus, pacificus imperator, Romanorum gubernans imperium, ac per misericordiam Dei rex Francorum et Langobardorum, dilectissimo filio nostro Pippino glorioso regi sempiternam in Domino salutem.

Peruenit ad aures nostras [Al., clementie nostre], quod aliqui duces, et eorum iuniores, castaldii, uicarii,  centenarii, seu reliqui ministeriales, falconarii, uenatores, et ceteri per singula territoria habitantes uel discurrentes, mansionaticos et parauereda accipiant, non solum super liberos homines, sed etiam in ecclesias Dei, monasteria uidelicet uirorum ac puellarum, et xenodochia, atque diuersas plebes, et super reliquos seruientes ecclesiarum Dei, in eorum opera, id est, in uineis, et campis, seu pratis, nec non et in eorum edificiis illos faciant operari, et carnaticos, et uinum contra omnem iustitiam ab eis exactare non cessant, et multas oppressiones patiantur ipse ecclesie Dei, uel seruientes earum. Ideoque, carissime fili, has litteras ad tuam dilectionem direximus, ut hanc causam diligenter ac prudenter inquirere facias, et, si ueritas  est quod ita factum sit, deinceps omnimodis emendare et corrigere studeas, quatenus in diebus nostris ac tuis pax ecclesiarum Dei, siue illarum seruientium, in omnibus conseruetur, et ut merces copiosa nobis ac tibi exinde iugiter accrescat. Audiuimus etiam quod quedam capitula que in lege scribi iussimus, per aliqua loca aliqui ex nostris ac uestris dicant, quod nos nequaquam illis hanc causam ad notitiam per nosmetipsos condictam habeamus; et ideo nolunt eis obedire, nec consentire, neque pro lege tenere. Tu autem nosti quomodo uel qualiter tecum locuti fuimus de ipsis capitulis. Et ideo admonemus tuam amabilem dilectionem, ut per uniuersum regnum tibi a Deo commissum ea nota faciat, et obedire atque implere precipiat. De episcopis et  sacerdotibus occisis, sicut statutum habemus, et de reliquis quibuslibet causis. uerumtamen de presbyteris uidetur nobis, ut si liber natus est presbyter, tripla compositione secundum tuam legem fiat compositus; et si plagatus fuerit, secundum qualitatem plagarum uel discipline tripla compositione emendetur qui hoc perpetrauerit. Si tamen presbyter seruus natus fuerit, secundum illius natiuitatem tripla compositione soluatur in plagis et disciplinis. Et de diaconibus similiter fiat. His expletis, bene uale semper in Domino, fili dilectissime.



[a 2Kb] EPISTOLA XuIII. AD ALBINUM MAGISTRUM ET AD CONGREGATIONEM SANCTI MARTINI MONASTERII. 



In nomine Patris, et Filii, et Spiritus sancti. Carolus, et reliqua, Albino uenerabili magistro et omni congregationi monasterii sancti Martini.

Pridie quam ad nostram presentiam a uobis missa uenisset epistola, allate nobis sunt littere a Theodulfo episcopo misse, querimonias continentes de inhonoratione hominum suorum, et non tam illorum quam episcopi huius ciuitatis, uel contemptu iussionis imperii nostri; quam iussionem de redditione cuiusdam clerici de custodia ipsius elapsi, et in basilica  sancti Martini latitantis sub nostri nominis auctoritate conscribere iussimus; cuius etiam nobis exemplaria misistis [F., uobis . . . misimus], in quibus nos nequaquam iniuste aliquid decreuisse, ut uobis uisum fuit, putamus. Sed cum utrasque epistolas, uestram scilicet, et Theodulfi, nobis relegere fecissemus, asperior multo nobis et cum iracundia composita uestra, quam Theodulfi uidebatur epistola, et in nullo erga illum caritatis condimento respersa; sed potius quasi reum defendens, et episcopum accusans, et sub uelamine quodam celati nominis continens uel posset uel admitti ad accusationem deberet; cum hoc omnino et diuina et humana lege sancitum sit, [b 1Kb] nulli criminoso alterum accusandi dari licentiam, quanquam a uobis ad hoc  defensus et conseruatus sit sub obtentu iussionis nominis nostri, ut qui iam accusatus, et [c 1Kb] in conspectu populi ciuitatis sue iudicatus est, accusandi locum habere Cesarei nominis appellatione deberet, ad exemplum beati Pauli apostoli, qui apud principes Iudee a gente sua accusatus, sed nondum iudicatus, Cesarem appellauit, et ab eisdem principibus ad Cesarem iudicandus missus est , quod nequaquam presenti negotio conuenit. Paulus enim apostolus a Iudeis accusatus, sed non iudicatus, Cesarem appellauit, et adire permissus est. Hic uero infamis clericus, et accusatus et iudicatus, et in custodia missus, et de custodia elapsus, basilicam,  quam nisi post penitentiam ingredi non debuerat, contra legem ingressus, et adhuc, ut fertur, peruerse uiuere non cessans, ut dicitis, sicut Paulus apostolus Cesarem appellauit, sed nequaquam, ut Paulus, Cesarem adi urus est. Illi enim, apud quem accusatus, et a quo iudicatus atque in custodia missus est, et de cuius custodia euasit, precipimus ut reddatur, et ille eum ad nostram audientiam, siue uera, siue falsa dicentem, adducat, quia non decet, ut propter talem hominem nostre prime iussionis ulla fiat immutatio. Sed et ualde miramur, cur uobis solis uisum sit nostre auctoritatis sanctioni et decreto contreundum, cum liquido pateat et ex consuetudine ueteri, et ex constitutione legum [regum] decreta recta [F., rata] esse debere, nec cuiquam  permissum illorum edicta uel statuta contemnere. Et in hoc satis mirari nequiuimus, quod illius scelerati hominis precibus, quam nostre auctoritatis iussionibus obtemperare maluistis, cum nunc clarissime liqueat, cum eodem homine amorem discordie ex irruptione caritatis de hoc loco uetuit [L., ueluti] egredi. Ipsi quippe nostris, qui congregatio huius monasterii ac serui Dei [et utinam uere!] dicimini, qualiter iam crebro uita uestra a multis diffamata est, et non absque re. Aliquando enim monachos, aliquando canonicos, aliquando neutrum uos esse dicebatis. Et nos consulendo uobis, et ad malam famam abolendam [d 1Kb] magistrum et rectorem idoneum uobis elegimus, et de longinquis prouinciis inuitauimus, qui et uerbis et admonitionibus rectam  uitam instruere, et, quia religiosus erat, bone conuersationis exemplo potuisset informare. Sed, proh dolor! aliorsum cuncta conuersa sunt; et [e 1Kb] diabolus uos quasi ministros suos ad seminandam discordiam, inter quos minime decebat, inuenit, scilicet inter sapientes et doctores Ecclesie, et qui peccantes corrigere et castigare debuerunt, cogitis ad peccatum inuidie atque iracundie prorumpere. Sed, illi, Deo miserante, nequaquam assensum uestris malis suggestionibus prebituri sunt. uos autem, qui contemptores nostre iussionis exstitistis, siue canonici, siue monachi uocamini, ad placitum nostrum, iuxta quod presens missus noster uobis indixerit, nobis  uos assistere scitote. Et quamuis ad nos missa hic facte seditionis uos excuset epistola, uenite, et condigna satisfactione inustum crimen eluite.



EPISTOLA XIX. AD LEONEM III PAPAM, A Zmaragdo abbate edita. 


[a 12Kb] Questio que de Spiritus sancti processione est nuper exorta, iamdudum est diligentissime a sanctis Patribus uentilata. Sed quia iam diu a querentibus  neglecta iacebat, non quieuit quasi antiquitus uentilata, sed quasi quedam his temporibus nobis subito emersit occulta, quod diuinitus spiratum fideliter credens non dubito. Crebris etenim questionum ictibus presens ecclesia tunditur, ut doctrinis catholicis erudita, saneque fidei confessionibus elimata, in eternum quandoque hereditate filiorum percepta uiuere cum Domino ualeat feliciter regnatura. Sed quia, ut prefatus sum, hec questio diu a querentibus indiscussa iacebat, uoluit omnipotens Deus in eamdem suscitare corda pastorum, ut negligentie  torpore subiato, exercitationis sancte brachio celestem ualeant perfodere thesaurum. Sermonis etenim Dominici sarculo sepius diuinarum Scripturarum pastores debent proscindere campum, ne zizania satoris iniqui semenque malignum formosi tritici ualeat opprimere fructum, aut uolans passim uolucris heretica semen catholicum a cordibus rapiat paruulorum, horridaque spinarum emersio Domini nitidam possit suffocare segetem. Lectionis etenim sacre cognitio imbecillis baculum, neruosis arma ministrat, hostium subdolas fortiter premit insidias, et uictoribus eternas feliciter promittit coronas. Ergo procul a pastoribus negligentie torpor abscedat; procul a mentis acumine inertia damnosa recedat, mollisque lasciuia corporis membra relinquat,  et altus sopor mollisque somnus in rigidas lucrosasque lectionis emergat excubias, ut Ecclesie ager opimus, doctorumque semine satus, ualeat centenos omnipotenti reddere fructus. Iam nunc aggrediar de Spiritus sancti processione. Quod Spiritus Patris sit in Filio, idemque Spiritus et Patris sit et Filii, Isaias testatur, ubi uox Patris ait ad Filium: Spiritus meus est in te, et uerba mea que posui in  ore tuo, non recedant de ore tuo, et de ore seminis tui amodo et usque in sempiternum . Item in Isaia scriptum est: Ibi obuiauerunt sibi cerui, et uiderunt facies suas mutuo. Transierunt; unus ex eis non periit, et Spiritus eius congregauit eos. Ceruos hic apostolos prisci Patres intellexerunt, quos Spiritus Christi in Ierusalem congregauit, ubi se obuiantes mutuo salutauerunt. Igitur quod Patris sit Spiritus, ipse Dominus apostolis ait: Non enim uos estis qui loquimini, sed Spiritus Patris uestri, qui loquitur in uobis . Et quod idem Spiritus Filii sit, Paulus testatur dicens: Si quis autem Spiritum Christi non habet, hic non est eius . Itemque in Epistola ad Galatas ait: Quoniam autem estis filii Dei, misit Deus Spiritum Filii sui in corda  nostra clamantem Abba Pater . Beatus quoque Petrus in Epistola sua ait: Reportantes finem fidei uestre, salutem animarum. De qua salute exquisierunt atque scrutati sunt prophete, qui de futura in uobis gratia prophetauerunt, scrutantes in quod uel quale tempus significaret qui in eis erat Spiritus Christi, prenuntians eas que in Christo sunt passiones et posteriores glorias . Et Dominus in Euangelio  ait: Cum uenerit Paracletus Spiritus ueritatis, qui a Patre procedit . Ubi suum esse Spiritum docuit, quia ipse est ueritas, et Patris, a quo eum dixit procedere. Quod Spiritum sanctum dedit Pater apostolis, in Epistola ad Corinthios secunda scriptum est; ait enim inter cetera: Qui autem confirmat nos uobiscum in Christo, et qui unxit nos Deus, et qui signauit nos, et dedit pignus Spiritus in cordibus nostris . Item in Epistola ad Thessalonicenses prima: Non enim uocauit, ait, nos Deus in immunditiam, sed in sanctificationem. Itaque qui hec spernit, non hominem spernit, sed Deum; qui etiam dedit Spiritum suum sanctum in nobis . Et quod eumdem Spiritum sanctum dedit et Filius, in Epistola Ioannis scriptum est: In hoc intelligimus  quoniam in eo manebimus, et ipse in nobis, quoniam de Spiritu suo dedit nobis . Quod Spiritum sanctum effudit Pater in discipulos in Epistola ad Titum scriptum est: Cum autem benignitas et humanitas apparuit Saluatoris nostri, non ex operibus iustitie, que fecimus nos, sed secundum suam misericordiam saluos nos fecit per lauacrum regenerationis et renouationis Spiritus sancti, quem effudit in nos abunde per Iesum Christum Saluatorem nostrum . Quod et eumdem Spiritum sanctum effudit Filius, in Actibus scribitur apostolorum; aiunt enim apostoli inter cetera: Hunc Iesum resuscitauit Deus, cuius nos omnes testes sumus. Dextera igitur Dei exaltatus, et promissione Spiritus accepta a Patre effudit hunc quem uos uidetis et auditis . Item  quod una sit a Patre et Filio Spiritus sancti effusio Iele testante didicimus; ait enim uox Patris simul et Filii: Effundam de Spiritu meo super omnem carnem, et prophetabunt filii uestri, et filie uestre: senes uestri somnia somniabunt, et iuuenes uestri uisiones uidebunt; sed et super seruos meos, et super ancillas meas in diebus illis effundam de Spiritu meo, et dabo prodigia in celo et in terra . Quod Spiritus sanctus os sit Patris in psalmo trigesimo secundo legitur: uerbo Domini celi firmati sunt, et Spiritu oris eius omnis uirtus eorum . Et quod os sit Filii, in Isaia scriptum est; ait enim idem propheta de Filio: Percutiet terram uirga oris sui, et Spiritu labiorum suorum interficiet impium . Cui sententie concordans Paulus in  Epistola ad Thessalonicenses ait: Et tunc reuelabitur ille iniquus, quem Dominus iehsu interficiet Spiritu oris sui, et destruet illustratione aduentus sui . Quod Spiritus a Patre procedat, ipse Dominus testatur dicens: Spiritus qui a Patre procedit, ille me clarificabit ; et cetera talia plura in Euangeliis inueniuntur testimonia. Et quod idem Spiritus procedat a Filio, liber Iob ore Dominico sacratus testis est, ubi hec inter cetera ait: Et audite auditionem in terrore uocis eius, et sonum de ore illius procedentem . Hoc in loco os Patris Filius est intelligendus. Sonus uero de ore illius procedens Spiritus sanctus, qui a Filio procedens cum sonitu super apostolos in igne descendens  apparuit, sicut apostolorum testantur Actus, ubi scribitur: Dum complerentur dies Pentecostes, erant omnes pariter in eodem loco; et factus est repente de celo sonus tanquam aduenientis Spiritus ualidissimi, et repleuit totam domum ubi erant sedentes. Et apparuerunt illis dispertite lingue tanquam ignis, seditque supra singulos eorum, et repleti sunt omnes Spiritu sancto . Beatus autem Gregorius hunc supradictum libri Iob uersiculum exponens, inter cetera sic ait: Potest autem per os Dei unigenitus Filius designari; per sonum uero oris potest eiusdem Spiritus sanctus designari. Sonus igitur de ore Domini procedit, cum consubstantialis eius Spiritus ad nos per Filium ueniens surditatem nostre insensibilitatis sumpsit. De hac igitur ipsa processione,  qua Spiritus sanctus a Filio procedit sicut procedit a Patre, beatus Athanasius in libro quem scripsit contra Arium inter cetera sic ait: Ego credo Filium in Patre, et Patrem in Filio: Spiritum quoque paraclitum, qui procedit a Patre, et Filii esse et Patris, quia et a Filio procedit; sicut in Euangelio scriptum est quod per insufflationem suam dederit in discipulis suis Spiritum sanctum, dicens: Accipite Spiritum sanctum, quorum remiseritis peccata, remittentur eis , et cetera. Cyrillus quoque de hac ipsa Spiritus sancti processione contra Nestorium inter cetera sic ait: Quamuis enim in sua sit substantia Spiritus, et eius intelligatur in persona proprietas, iuxta id quod Spiritus est, et non Filius, attamen alienus non est ab illo; nam Spiritus appellatus  est ueritatis, et ueritas Christus est. Unde et ab isto similiter sicut et a Deo Patre procedit. Ambrosius inter cetera de Spiritu sancto sic ait: Non enim quasi ex loco mittitur Spiritus, aut quasi ex loco procedit, quando procedit ex Filio. Hieronymus quoque de hac ipsa Spiritus sancti processione in Symboli expositione inter cetera sic ait: Spiritus qui a Patre et Filio procedit, Patri Filioque ceternus et per omnia cequalis est. Hec est sancta trinitas, id est, Pater, et Filius, et Spiritus sanctus, una est deitas et potentia, una et essentia, id est, Pater qui genuit, Filiusque genitus, et Spiritus sanctus qui ex Patre Filioque procedit. Hec tria unus Deus est. Augustinus quoque in expositione fidei catholice  inter cetera sic ait: In illa igitur sancta Trinitate unus est Pater, qui solus de se ipso essentialiter unum genuit Filium; et unus Filius, qui de uno Patre solus est essentialiter natus; et unus Spiritus, qui solus essentialiter de Patre Filioque procedit. Item ipse aduersus Maximinum hereticum: Queris a me, si de substantia Patris est Filius; de substantia Patris est etiam Spiritus sanctus; cur unus Filius, et alius non sit Filius? Ecce respondeo, siue capias, siue non capias. De Patre est Filius; de Patre est Spiritus sanctus, sed ille genitus est, iste procedens; ideo ille Filius est Patris de quo est genitus, iste autem Spiritus utriusque, quoniam de utroque procedit. Et post paululum ipse: Amborum est ergo Spiritus procedendo de Ambobus.  Item ipse in libro de Trinitate inter cetera ait: Cum per Scripturarum sanctarum testimonia docuissem, de utroque procedere Spiritum sanctum: Si ergo, inquam, et de Patre, et de Filio procedit Spiritus sanctus, cur Filius dixit: De Patre procedit ? Cur putas, nisi quemadmodum solet ad eum referre et quod ipsius est, de quo ipse est? Unde illud est quod ait: Mea doctrina non est mea, sed eius qui misit me. Si igitur hic intelligitur eius doctrina, quam tamen dixit non esse suam, sed Patris, quanto magis illic intelligendus est et de ipso procedere Spiritus sanctus ubi sic ait: De Patre procedit, ut non diceret, de me non procedit? A quo autem habet Filius ut sit Deus; si [Forte, est] enim de Deo Deus, ab illo habet utique, ut etiam de illo procedat Spiritus  sanctus; ac per hoc Spiritus sanctus ut etiam de illo procedat sicut procedit de Patre, ab ipso habet Patre. Item ipse Spiritus sanctus. Spiritus uero sanctus nondum de Patre procedit in Filium, et de Filio procedit ad sanctificandam creaturam, sed simul de utroque procedit; quamuis hoc Filio Pater dederit, ut quemadmodum de se, ita quoque de illo procedat. Hec a nobis summo opitulante opifice de Spiritus sancti processione multiplicia sanctarum Scripturarum aggregata sunt testimonia, ut diuinorum librorum sententiis uictus, multorumque orthodoxorum nube testium pressus ueritati non ualeat resistere inimicus; sed potius sententiis catholicis ueridicisque suasus testimoniis, reuertatur ad tutissimus ecclesie sinum, ut pariter catholico educatus  in gremio, quandoque eternum cum filiis mereatur accipere regnum.



[a 1Kb] EPISTOLA XX. [b 1Kb] AD NICEPHORUM IMP. CONSTANTINOP. Gaudium suum significat de iterata legatione pro constituenda pace inter utrumque imperium. 


Cum in omni humane actionis initio Domini sit auxilium inuocandum, maxime in hoc, quod modo inter nos, Deo mediante, agitur, negotio, Domini et Saluatoris nostri Iesu Christi omni modo sunt imploranda suffragia, ut qui nomine illius signati sumus, et in dispensatione passionis eius ab eterno mortis periculo nos redemptos esse confidimus. ea que ipso  inspirante inchoamus, ad honestum et utilem perfectionis terminum perducere mereamur. In cuius nomine atque honore legatum fraternitatis tue, quem ad bone recordationis filium nostrum Pippinum regem misistis, [c 1Kb] Arsatium scilicet gloriosum spatarium,  ad nos cum uerbis et litteris . . . . tue benigne atque honorifice suscepimus. Et quamuis ad nos missus non fuisset, ueluti ad nos missum adhibita diligenti cura et audiuimus, et cum eo de his, que detulit, quia prudentem animaduertimus, collocutionem habuimus. Nec immerito, cum tanta esset non tantum in litteris quas attulit, sed etiam in uerbis, que ex ore illius nostris auribus insonuerunt, optate ac semper optande pacis copia, ut ualde nobis et quibuscunque Deum amantibus huiuscemodi legatio placere potuisset; que utique tanto fuit caritatis ac pacis fauo respersa, ut in palato cordis cuiusque fidelis ueram possent sapere dulcedinem, possetque iudicari penitus insipiens, cui talia uidentur insipida. Propter quod, postquam illum in fines regni nostri  peruenisse comperimus, ueluti prescii optime ac Deo complacide legationis eius, temperare nequiuimus, opportune eum ad nostram presentiam uenire fecimus, maxime tamen quod is, ad quem illum missum esse constabat, dilectus filius noster [d 1Kb] Pippinus rex iam rebus humanis excesserat, neque nos illum cum infecto negotio tanto, ad quod perficiendum directus erat, uacuum reuerti pati potuimus.

Et non solum propter hoc, sed etiam quod ex tempore, quo primo imperii tui anno [e 1Kb] Michelem metropolitanum et populum, assiduum [Pouq., et Petrum Assiduum] abbatem, Calistumque gloriosum candidatum ad constituendam nobiscum pacem et federanda atque adunanda hec duo in Christi caritate, longeua tua misit dilectio, ueluti in specula  positi longa fuimus exspectatione suspensi, prestolantes siue per legatum, siue per epistolam, quando meritorum scriptis nostris amabilia fraternitatis tue responsa susciperem. Iamque, ut se habet humane mentis infirmitas, prope desperatio cordi nostro incipiebat oboriri. Sed fidentes sperabamus in eo, qui nunquam deserit sperantes in se, quod secundum Apostolum labor noster in ipso uacuus et inanis esse non deberet, ac desiderium nostrum, quod, ut confidimus, ipsius inspiratione concipimus, secundum diuitias misericordie sue complere, et quandocunque ad effectum perducere deberet.

Idcirco audito aduentu memorati legati dilectionis tue, Arsatii gloriosi spatarii, magnopere gauisi sumus, confidentes, nos de rebus incertis ad optatam  certitudinem peruenturos, et de his que predictis missis tuis ad te deferenda dedimus responsum esse recepturos. Et reuera ita factum est. Sensimus enim ex parte mea, quod desiderabamus ad completionem uotorum nostrorum, diuini fauorem auxilii et in uerbis  ac litteris, que per legationem memorati legati perlata sunt, quamuis ad filium nostrum scripta et directa essent, non minimam nos desiderate responsionis accepisse portionem.

Proinde omnipotenti Deo non quales debuimus, sed quales potuimus gratias agimus (Al., egimus], quod cordi dilectionis tue, quam quesiuimus ac desiderabilem pacis uoluntatem inspirare dignatus est, orantes, secundum Apostolum, ut Deus, qui uobis in hac pace uelle tribuit, ipse perficere tribuisset. Propter quod nichil morantes, sed omni cunctatione ac dubitatione penitus abiecta, [a 1Kb] legatos nostros preparauimus ad tuam amabilem fraternitatem dirigendos.



[b 1Kb] EPISTOLA XXI. [c 1Kb] AD MICHAELEM IMPERATOREM. De pace inter utrumque imperium firmanda. 



In nomine Patris, et Filii, et Spiritus sancti, Carolus, diuina largiente gratia, imperator et Augustus, idemque rex Francorum et Langobardorum, dilecto et honorabili fratri Micheli glorioso imperatori et Augusto, eternam in Domino nostro Iesu Christo salutem.

Benedicimus Dominum Iesum Christum uerum Deum nostrum, et gratias illi, iuxta uirium possibilitatem et intelligentie nostre quantitatem, ex toto corde referimus, qui nos ineffabili dono benignitatis  sue in tantum diuites efficere dignatus est, ut in diebus nostris diu quesitam, et semper desideratam. pacem inter Orientale atque Occidentale imperium stabilire, et Ecclesiam suam catholicam sanctam et immaculatam, que toto orbe diffusa est, iuxta quotidianas ipsius postulationes sicut semper regere ac protegere, ita etiam nunc idem in nostro tempore adunare atque pacificare dignatus est. Quod adeo [F., ideo] tanquam peractum dicimus, quia quidquid de hoc ex nostra parte faciendum fuit, fecimus; uosque similiter de uestra parte facere uelle non dubitamus, fiduciam habentes in illo qui hoc opus,  quod in manibus habemus, id est, pacem fieri precepit, quia fidelis et uerax est, et omni bene operanti cooperator existit; qui etiam a nobis bene inchoata ad perfectionem, ut confidimus, deducturus est.

Huius perfectionis desiderio accensi presentes [d 2Kb] legatos nostros Amalharium uenerabilem Treuerorum episcopum, et Petrum religiosum abbatem uenerabilis monasterii sanctorum apostolorum ad tue dilecte fraternitatis gloriosam presentiam direximus, ut iuxta quod fideles legati dilecte fraternitatis tue Michahel uenerabilis metropolita, et Arsasius ac Theognastus gloriosi protospatharii nobiscum fecerunt, suscipiendo a nobis pacti conscriptionem, tam nostra propria, quam et sacerdotum et procerum nostrorum subscriptione firmatam; ita et memorati  legati nostri federis conscriptionem tuam et sacerdotum, patriciorumque ac procerum tuorum subscriptionibus roboratam, a sacrosancto altari tue manus porrectione suscipiant, et, Deo iter illorum prosperante, ad nos deferant, quia et ratio postulabat, et talis fuit nostra et legatorum tuorum conuenientia, ut post profectionem illorum, cum primum opportunum nauigandi tempus adueniret, legatos nostros ad tue dilecte fraternitatis gloriosam presentiam mitteremus, qui supradictam pacti sui federis conscriptionem, te dante, susciperent, et nobis afferrent.

Quapropter rogamus dilectam et gloriosam fraternitatem tuam, ut si tibi illa, quam nos fecimus et tibi misimus, pacti descriptio placuerit, similem illi  Grecis litteris conscriptam, et eo modo quo superius diximus roboratam, missis nostris memoratis dare digneris, eosque, postquam ad te uenerint, et a te, sicut in tua caritate est, fidimus [Leg. confidimus] benigne suscepti fuerint, absque non necessaria dilatione absoluere iubeas, ut de illorum reditu, et de tue dilecte fraternitatis rescripto, Domino opitulante, gaudeamus, et tibi largitor omnium bonorum Deus digna recompensatione restituat, quod pacis, quam ille suos inter se habere precepit, amator et confirmator esse certasti. Bene uale!



EPISTOLA [a 2Kb] XXII. AD ODILBERTUM ARCHIEPISCOPUM. 



In nomine Patris, et Filii, et Spiritus sancti. Carolus serenissimus Augustus a Domino coronatus, magnus, pacificus imperator, gubernans imperium quidem, et misericordia Dei rex Francorum et Longobardorum, Odilberto archiepiscopo, in Domino salutem.

Sepius tecum, imo et cum ceteris collegis tuis, familiare colloquium de utilitate sancte Dei Ecclesie habere uoluissemus, si absque molestia corporali id efficere potuisses. Sed quamuis sanctitatem tuam in diuinis rebus tota intentione uigilare non ignoremus, omittere tamen non possumus, quin tuam deuotionem  sancto incitante Spiritu nostris apicibus compellamus, atque commoneamus, ut magis ac magis in sancta Dei Ecclesia studiose ac uigilanti cura laborare studeas in predicatione sancta et doctrina salutari: quatenus per tuam deuotissimam solertiam uerbum uite eterne crescat et currat, et multiplicetur numerus populi Christiani in laudem et gloriam Saluatoris nostri Dei. Nosse itaque per tua scripta aut per teipsum uolumus, qualiter et tu et suffraganei tui doceatis et instruatis sacerdotes Dei et plebem uobis commissam de baptismo sacramento, id est cur primo infans catechumenus efficitur, uel quid sit catechumenus: deinde per ordinem omnia que aguntur. De scrutinio, quid sit scrutinium. De Symbolo, que sit eius interpretatio secundum Latinos.  De credulitate, quomodo credendum sit in Dominum Patrem omnipotentem, et in Iesum Christum Filium eius, et in Spiritum sanctum; sanctam Ecclesiam catholicam, et cetera que sequuntur in eodem Symbolo. De abrenuntiatione Satane et omnibus operibus eius et pompis. Quid sit abrenuntiatio, et que opera eius diaboli et pompe. Cur insufflatur et cur exorcizatur. Cur catechumenus accipit salem. Quare tangantur nares, pectus ungatur oleo; cur scapule signantur, et quare pectus et scapule lauantur. Cur albis induitur uestimentis; cur sacro chrismate caput perungitur; et mystico tegitur uelamine, et cur corpore et sanguine dominico confirmatur. Hec omnia subtili indagine per scripta nobis, sicut diximus,  nuntiare satage; et si ita teneas et predices, aut si in hoc quod predicas te ipsum custodias. Bene uale, et ora pro nobis.



EPISTOLA XXIII. AD ATHILARDUM [AEDILHARDUM] ARCHIEPISCOPUM ET CEOLuULFUM. Illis quosdam exsules commendat


Carolus gratia Dei rex Francorum et Langobardorum ac patricius Romanorum, Athilardo archiepiscopo [Cantuariensi] et Ceoluulfo cepiscopo illius, eterne beatitudinis salutem.

Nullatenus uestram terre longinquitatem uel procellosi maris latitudinem federate in Christo amicitie iura disrumpere fas arbitramur. Sed quanto  longiore spatio humana diuiditur conuersatio, tanto probatiore fide pietatis pactum seruari debebit, quia sepe in presentia timor uel erubescentia in facie foras ostendit quod homo intus in corde non retinet. Igitur sancta fides in absentia laudabilis exstat, et in presentia uenerabilis consistit. Unde et in eius fiducia, quam pia olim allocutione presentes pepigimus, hos miseros patrie sue exsules uestre direximus pietati, deprecantes ut pro eis intercedere dignemini apud fratrem meum carissimum Offanum regem, quatenus pacifice et absque alicuius iniustitie oppressione in sua liceat conuersare patria, et cuilibet deseruire. Nam dominus illorum Umhrinsgstan diem obiit; qui, ut nobis uisum fuit, fidelis suo  fuisset domino, si in patria licuisset perseuerare. Sed ut mortis euaderet periculum, ut dicere solebat, fugit ad nos, semper paratus se ab omni purgare infidelitate. Quem propter reconciliationem, non propter inimicitias, aliquantisper retinuimus apud nos. His uero contribulibus suis si pacem precari ualeatis, remaneant in patria: sin uero durius de illis frater meus respondeat, illos ad nos remittite illesos. Melius est peregrinari, quam perire: in aliena seruire patria, quam in sua mori. Confido de bonitate fratris mei, si obnixe pro illis intercedatis, ut benigne suscipiat eos pro nostro amore, uel magis pro Christi caritate, qui dixit: Dimittite, et dimittetur uobis . Intercedentem pro nobis uestram sanctitatem diuina pietas incolumem custodiat in eternum.



[a 1Kb] EPISTOLA XXIu. AD FULRADUM ABBATEM ALTAHENSEM. Illi precipit ut cum hominibus bene armatis in loco qui dicitur Starasfurt compareat.



Domino Christianissimo et a Deo conseruato Carolo, inuictissimo atque piissimo imperatori, Odilbertus seruus seruorum Dei, sancte uestre Mediolanensis Ecclesie archiepiscopus et orator uester, perennem in Christo Domino salutem.

Igitur immense omnipotentis Dei nostri misericordie sine intermissione omnibus nobis peragende sunt gratie, que uos in tam sublimissimam dignitatem collocauit imperii: simulque prouolutis genibus omnes eiusdem Redemptoris nostri supplicamus clementiam, ut uitam uestram atque incolumitatem per multorum annorum curricula ad profectum omnium ecclesiarum Dei, siue et fidelium populorum uobis a Deo commissorum conseruare dignetur, quia in uestra  tranquillitate salutem nostrorum omnium adesse cognoscimus atque tenemus, qui uos sollicitudinem habentes orthodoxe fidei magis pre ceteris omnibus, qui ante uos Christiani imperatores in uniuerso mundo fuerunt deuotione quique et diuino zelo commoti, id est Constantinus, Theodosius Maior, Martianus, et Iustinianus. Hi omnes, ut Christianum populum ab omni erroris macula liberarent diuinitus inspirati, que Domini sacerdotes diffiniebant, illa tantum principalis auctoritas confirmabat. Quorum uos meritis et scientia precellentes, Dauid sanctum imitantes, qui se pro populi salute in typo nostri exhibuit Redemptoris, cuius uos strenuus cultor pro credulitate recte fidei diuino amore accensi de Domino nostro Iesu Christo Dei omnipotentis Filio per omnia et super omnia, qui cum sit splendor glorie et imago substantie eius et candor lucis eterne, propter nimiam caritatem qua dilexit nos, semetipsum exinaniuit, et iuxta apostolicam auctoritatem  uel cetera que sequuntur, exhibuit sibi gloriosam  Ecclesiam non habentem maculam aut rugam: cuius abluens peccati contagium, pretioso sanguine suo redemptioni nostre tribuens sacramenta, et peractum mysterium post ascensionem suam, qua ad Patrem ascendit, apostolica traditione nos confirmat, quam fidei integritatem uniuersis gentibus apostoli predicauerunt, ut nullis uentorum flatibus et ictibus aduersantium conquassetur Ecclesia Christi, sed in uero atque perpetuo fundamine permanendo constabilita persistat. Sic et nos confirmati sanctorum Patrum spiritualibus instrumentis, et corroborati inuiolata fide et illibata, de credulitate Patris et Filii et Spiritus sancti rectam fidem credimus atque tenemus.

Sed quid religioso conuenit principi, ut super omnes polleat aduersos, nisi de bonis sit semper sollicitus libenter operibus? quod uestra sincera pietas summo amplectitur studio, ut neque in qualibet parte Ecclesia Dei uulnerum maculis torpeat, aut in ea sanies ignorantie crescendo ebulliat: sed quod magis  uestris felicissimis temporibus sacerdotum Dei corda accensa ad sollicitudinem euigilando uera et recta custodia perseuerent, et uos pro tanti uestri laboris certamine eterna premia a Domino consequi ualeatis. Sed ne aliquem nostrum existimemus, qui uerbis eloqui atque cogitatione capere possit, ut putet se omnia mysteria celestia liquido comprehensa tenere. Suscipientes nos itaque epistolam a pietate uestri imperii nobis emissam, qua perlecta redolentiam sensimus nectaris suauissimi nimio fragrante odore, multimodas Deo nostro gratias referentes, qui in corda uestra inspirare dignatus est pro statu Ecclesie sue: quod a clementia uestra commoniti, rationem uere fidei, et queque per ordinem gerimus atque docemus, a nobis cognoscere debeatis. Itaque etsi ad id quod dominatio uestra flagitat plenius a nobis ipsis nequimus responsa proponi, oportet tamen ut quanto pauperiores nos cognoscimus esse in nostris responsis, tanto magis in Scripturis sanctis  conuenit fieri deuotiores: ut qui propriis sermonibus minores sumus in dicendo, sanctorum quoque testimoniis accrescere ualeamus, et de eruditissimorum labore, qui nichil in Scripturis diuinis obscurum reliquerunt uel clausum quod ad ueram non perducerent claritatem, et Dauidicam clauem acceperunt ut aperirent nobis, etiam tribuendo proficerent in salutem, et labor sanctorum nos inertes securiores et paratos faceret ad danda responsa. Hec nos uero non per prolixitatem uerborum scribendi compendiose tentauimus, sed ualde subiecti per humilitatem ueram pietati uestre constringentes breuiter perscripsimus, currentes per sanctorum Patrum exempla ad significandum dignissime presentie [Forte, prudentie] uestre, que uelut mirificis floribus ex nimio rutilat ornata fragranti odore, auri ac pretiosarum deuincens gemmarum, crescente uobiscum late et sapientia, et adesse semper tenemus: a quo ueluti uiuo fonte, et ad instar fluminis, ad singulorum irriganda corda dulcedine nimia profluente, mellis et butyri emanante  longe lateque decurrens, telluris ariditatem perfusione sui implet. Unde petimus ut dulcia nobis dona magnifici eloquii uestri tribuatis: sed sicut solis radii mundum illuminans, ita scientia nostra sancte uestre doctrine dono circumfusa fulgescat, quia quod nobis adipiscendum pro nostra inquisitione laboriosum esse conspicimus, uos uero plenius dispensatione Dei, sancto affluente in uisceribus uestris Spiritu, manifestare et aperire sacramenta diuina ualetis. Dominus omnipotens prolixa per tempora gloriam imperii uestri incolumen conseruare dignetur. Amen.



II. [a 1Kb] EPISTOLA CAROLI MAGNI AD OFFAM REGEM. Mittit in Britanniam concilium Nicenum II.

 Carolus gratia Dei rex Francorum et Longobardorum ac patricius Romanorum, uiro uenerando et fratri carissimo Offano Merciorum regi salutem, honorem et amorem.

Cum deceat reges potentes et famosos amicitie federe conuinciri, et mutuis gaudiis ad inuicem gratulari, ut in uinculo caritatis Christus in omnibus et ab omnibus glorificetur: uestre serenitati hoc eulogium duximus destinandum. Cum nobilissimam Longobardorum ciuitatem cum suis ciuibus omnibus nostro dominatui subiugauerimus, et Italiam totam nostro imperio feliciter subiugauerimus, Christi adiutorio  rex Desiderius Longobardorum, ducesque Saxonie, quos nostris nutibus inclinauimus, Withimundus et Albion, cum fere omnibus incolis Saxonie, baptismi susceperunt sacramentum, Domino Iesu Christo de cetero famulaturi. Hoc igitur salubri mandato, ego  Carolus regum Christianorum Orientalium potentissimus, uos, o Offane regum Occidentalium Christianorum potentissime, cupio letificare et te in dilectione speciali amplecti sincerius.





III. [b 1Kb] EPISTOLA AD CAROLUM MAGNUM IMPERATOREM. De ritibus baptismi.

Hec est epistola quam ad aures domni imperatoris direximus.


Placuit uestre incomparabili prudentie, mi domine, gloriosissime imperator et princeps populi Christiani, a me seruorum Dei infimo percuntari de sacrosancti baptismatis mysterio, quomodo illud intelligentes, eos doceamus qui nobis commissi esse uidentur. Unde si quid secundum sensus mei capacitatem sentire . . . . Qui uero uestre serenitati respondere non recusabo, ne crimen inobedientie uideat incurrere, magis optans a uestra imperiali auctoritate reprehendendo corrigi, quam ab adulatore laudando decipi. Legimus quippe, uelut nobis orthodoxi  fidei catholice cultores scriptum reliquerunt, quod infans priusquam salutaris ablutione lauacri peccatorum suorum purgationem adipiscatur, catechuminus fit, id est audiens, siue instructus. Audire etenim illi conuenit dum instruitur, ut unum Deum agnoscens colat. Anime quoque sue immortalitatem et eternam sanctis gloriam; malis uero eterna tormenta pro meritorum qualitate audiens credat, retribuenda fore. Et Dominus iehsu primo catechuminum fecit, cum luto oculos ceci liniuit, ut post abluendus mitteretur ad Sile, hoc est baptismi sacramentum. Scrutinium est exploratio, qua sepius examinatur utrum post abrenuntiationem Satane operumque ac pomparum eius, sacra uerba date fidei menti radicitus teneat infixa. Exsufflatur etiam a catechumino malignus spiritus: ut eo fugato, Christo Deo uero paretur ingressus. Exorcizatur, id est, coniurando increpatur idem malignus spiritus per nomen Dei eterni, ut exeat et recedat, dans  locum Spiritui sancto. Salem uero idcirco illi damus, ut eius gustu condimentum sapientie percipiat, quo eius putrida et fluxa peccata diuino munere mundentur. Deinde ei salutaris et apostolici symboli traditur fides: ut pote domus a prisco habitatore relicta eiusdem fidei dogmate perornetur ad inhabitandum Deum. Grece etenim symbolum Latine collatio dicitur. Hanc igitur fidei catholice normam primitiue Ecclesie ab apostolis traditam, et mentes quam ipsi post ascensionem Domini, dum omnes gentes docere baptizantes iuberentur, in unum compositi conferendo subtilissimis composuere sermonibus, cathecuminis tradimus, instruentes eos secundum uiuidam symboli regulam, ut credant in Deum Patrem omnipotentem. Intelligentes quod sine ullo initio Deus: ita semper et Pater est, et omnipotens est: qui solo uerbi imperio cuncta creauit. Et in Iesum Christum Filium eius, id est quo modo in Patrem, ita et in Filium credendum sciant, qui iehsu, id est Saluator, Christus uero a chrismate, id est unctus Spiritus  sancti infusione. Conceptus est de Spiritu sancto: natus est ex Maria uirgine, id est dono et gratia Dei tanta illius humilitas nobis concessa est, ut totum hominem suscipere dignaretur in utero uirginis, quem post passionem glorificatum super celos in dextra Dei Patris collocaret. Hunc quoque Filium tempore illo quo Pilatus in Iudea iudex erat, passum in ueritate  carnis, crucifixum, mortuum et sepultum credant, crucem ipsam in fronte gestantes. Eumque tertia die de sepulcro surrexisse et celos ascendisse et in dextra Dei Patris, id est in maiestate paterne glorie secundum iudiciariam potestatem sedere, et inde uenturum in nouissimo die ad iudicandos uiuos et mortuos firmiter teneant. Credant et in Spiritum sanctum. Re uera sicut in Patrem et in Filium, ita et in Spiritum sanctum nulli catholico credendum dubitare licet. Sanctam Ecclesiam catholicam scientes, uidelicet quod Ecclesiam, non tamen in ecclesiam, quia non Deus, sed domus Dei est credere debeant. Catholicam, id est uniuersalem. Sanctorum communionem, id est credant se teneri posse societate fidei et spei communione cum his qui hac defuncti sunt fide. Remissionem peccatorum, id est ut pleno affectu credulitatis teneant remissionem in baptismo Christi fieri. Carnis resurrectionem, carnem uidelicet quam in hac uita mortalem portamus  resurrecturam, esse immortalem intelligentes, credant. uitam eternam consecuturos sperent, si hec symboli sacramenta tenentes fideliter custodiant. Catechumino ad renuntiandum, id est funditus abnegandum in primis diabolo, qui est humani generis inimicus, cui fortiter et tota uirtute resistere debemus, eiusque contradicere operibus et pompis. Opera diaboli manifesta sunt que Apostolus opera carnis nominauit. Pompe sunt huius seculi uane et mortifere delectationes cupiditatesque noxie simul et idolorum seruitus. Quibus omnibus abdicatis, tota spes in solum Deum ponenda est. Tanguntur catechumino nares et aures sputo, quia legimus sputum quod de capite Domini processit, gratiam Spiritus sancti designari, ut quandiu halitum naribus trahat, per gratiam Spiritus sancti inde auribus spiritalibus percepta perdurare studeat. Pectus quoque ungitur oleo, ut signo sancte crucis diabolo claudatur ingressus. Signantur et scapule, ut undique muniatur, et uelut deposito diabolice seruitutis iugo, transeat  ad gloriosam filiorum Dei libertatem. Item in pectoris et scapule unctione intimatur fidei firmitas, et bonorum operum perseuerantia. Et sic in nomine Patris, et Filii, et Spiritus sancti, homo qui ad imaginem sancte Trinitatis conditus est, trina submersione tinctus, ad eiusdem renouatur imaginem Trinitatis; et ut qui tertio gradu peccat, id est consensu cecidit in mortem, tertio eleuatus de fonte per gratiam resurgat ad uitam. Tunc albis induitur uestimentis propter gaudium scilicet et solemnitatem regenerationis, ac castitatem uite angelice et splendoris decorem. Tum sacro chrismate caput perungitur, et mystico tegitur uelamine, ut intelligat se diadema regni dignitatemque sacerdotii in mysterio suscepisse baptismi, secundum quod Apostolus, uos, inquit, estis genus regium et sacerdotale, offerentes uosmet Domino hostiam sanctam, et Deo placentem. Corpore autem et sanguine Dominico  confirmatur, ut illius capitis membrum fieri possit, qui  pro eo passus est et resurrexit. Nouissime per impositionem manus a summo sacerdote septiformis gratie Spiritum accipit, ut roboretur per Spiritum sanctum ad predicandum aliis, qui fuit in baptismo per gratiam uite donatus eterne.





Iu. ANONYMI SCRIPTORIS RESPONSIO AD CAPITULA ARCHIEPISCOPIS REGNI FRANCORUM MISSA A CAROLO MAGNO, ANNO CHRISTI DCCCXI.

Hec sunt cause quas domnus imperator Augustus nobis ad utilitatem semper sancte Ecclesie per sacram suam mandauit epistolam.



CAP. I. Quomodo uel qualiter unusquisque Dei sacerdos plebem sibi a Deo commissam insinuat, predicat atque gubernat.

RESP. Nos igitur populum nobis commissum iuxta nostram exigui intellectus scientiam predicamus et ammonemus sicut sancti iam nobis Patres per illorum reliquerunt exempla, Augustinus, Cyprianus, Hieronymus, Ambrosius, Gregorius, Ephraim, Cassianus, Cassiodorus, ceterique usque modo uerbi Dei predicatores. Primum ineffabilem sanctam sacramque Trinitatem credant, fidem dogmaque eius fideliter intelligant. Et quod debile est in Christi grege cum omni mystico fouemus medicamine, et quod sanum est, fauente Christi gratia, cum omni lactea doctrina apostolica cupimus custodire. Et pro hoc hic plus non loquimur, ne sanctam prolixus  offendat synodum sermo.



CAP. II. De omni sancti mysterio baptismatis quo [si] ordine debemus celebramus.

RESP. Baptismum Grece, Latine tinctio dicitur. Et ob hoc tinctio nominatur quia ibi homo Ade de peccato fuscatur. Et hec sunt sancte Ecclesie sacramenta, baptismum, chrisma, corpus et sanguis Christi. Et ideo sacramenta dicuntur, quamuis corporaliter acta sint, [quia] aliquid diuinitus significant. Et baptismi mysterium non aliter est nisi sub Trinitatis designatione Patris, et Filii, et Spiritus sancti. Sicut enim in tribus testibus omne uerbum, ita hoc sacramentum ternarius firmat numerus. Et propterea infans ter mergitur in sacro fonte ut sepulturam triduanam Christi trina demersio mystice designaret. Et ab aquis eleuatio Christi resurgentis instar est de sepulcro. Et propterea hoc sacratissimum non celebratur mysterium nisi in Pascha et  Pentecosten, id est, in ueneratione resurrectionis Saluatoris et descendentis super apostolos Spiritus sancti. Et inde post lauacrum unguento linitur regio, hoc est chrismate. Chrisma enim Grece, unctio Latine dicitur, ex cuius nomine Christus nominatur. Inde Christiani. Nam sicut ex baptismo remissio peccatorum largitur, ita per unctionem sanctificatio sancti Spiritus adhibet: quia hoc antiqua tribuit auctoritas ut de chrismate reges et sacerdotes ungerentur ex quo Aaron a Moyse unctus est.



CAP. III. Cur catechumenus fit, et cuius lingue, et quid interpretatur.

RESP. Catechumenus Grece, auditor Latine dicitur. Et ab hoc auditor nominatur dum de gentilitate per Dei ministrationem uerbi in corpus unitur Ecclesie. Et gentilis dicitur quasi ita genitus, nec tunc illa est imbutus doctrina. Propterea in sancte matris Ecclesie gremio catechumenus aliter agit. Audiat ac  discat antequam ad sacrum accedat fontem mystica Christiane religionis sacramenta. Et tunc discit fidem sancte Trinitatis et symbolum et cetera que Christiani admonet catholica lex.



Iu. CAP. De scrutinio ecclesiastico, cur scrutinium fit, et quo tempore, et quid est scrutinium.

RESP. Scrutinium a scrutando dicitur, quia tunc scrutandi sunt catechumeni si rectam iam nouiter fidem symboli eis traditam firmiter tenent.


Desunt hic plurima.



BEATI CAROLI MAGNI IMPERATORIS SCRIPTA. SECTIO SECUNDA.---LIBRI CAROLINI.



PROLEGOMENA.





BARONII DE CONCILIO FRANCOFORDIENSI DISSERTATIO.

 I. Anno Redemptoris septingentesimo nonagesimo quarto, indictione secunda, Francofordie in Germania congregatum est concilium, quod ob numerositatem episcoporum, presentiamque apostolice sedis legatorum, plenarium reperitur nominatum. Ex Italia namque, Gallia atque Germania frequentes, circiter trecenti numero episcopi conuenere, quod magni momenti causa id postularet: siquidem de fide catholica questio uerteretur, disputandumque esset de Filii Dei incarnationis alto mysterio. Num scilicet idem Dei Filius, secundum assumptam humanitatem, dicendus esset Filius Dei adoptiuus an proprius. Licet enim sancta Dei Ecclesia catholica, nichil quod de his uel leuiter dubitaret haberet, ut pote quod in concilio ecumenico Ephesino quid de his sentiendum esset, fuisset plenissime definitum, cum Nestorium condemnasset, duos filios Dei introducentem, alterum secundum diuinitatem, alterum secundum humanitatem; atque nuper pariter damnasset Felicem  Urgelitanum episcopum, asserentem Christum secundum carnem esse dicendum Dei Patris Filium adoptiuum , tamen quia infelix iste, ut canis reuersus ad uomitum suum, et sus lota rediit ad uolutabrum luti, rursus eumdem quem damnauit errorem et Rome exsecratus est heresim, professus publice catholice fidei confessionem ad altare principis apostolorum: eamdem ardentioribus animis iterum defendere est aggressus magno damno fidelium animarum: iterum ne malum longius serperet, et infusum uenenum sana membra corrumperet, fuit ad plenarium iudicium reuocandus, eo magis quod non solus tanti reperiretur assertor erroris, cuius ipse potius consectator quam auctor dicendus esset.

II. Elipandus impenitens perseuerat. Erat enim tante blasphemie restitutor primarie sedis Hispaniarum antistes Elipandus archiepiscopus Toletanus, qui  tantum abfuit ut admonitus ab episcopis  atque presbyteris orthodoxis sibi subiectis emendaretur, atque damnatum ab illis detestaretur errorem, et fidem catholicam penitens sequeretur, ut conuersus in arcum prauum, etiam longe positos Ecclesie catholice filios infectis ueneno sagittis appetere non desisteret, factus heresis non solum propugnator acerrimus, sed studiosissimus propagator. Siquidem nunquam destitit, neque quieuit, donec reuersum Felicem ad orthodoxos, reuocarit ad castra impietatis, et potentius armarit ad prelium, et exacuerit diligentius ad certamen, probe sciens relabenti in crimen maiora suppeti solere ab inferno subsidia, ut loco unius per penitentiam eiecti spiritus nequam, septena demonia uni in auxilium adiungantur , eademque nequiora mittantur ad funestiora patranda.

 III. Elipandus satagit heresim propagare.---Quid amplius? uorax est omnis iniquitas, multoque magis insatiabilis heresis, ut pote que ardentioribus inferni caloribus estuet, ut secundum illud propheticum: Absorbebit fluuium, et non mirabitur, fiduciam habens ut influat in os eius Iordanis . Perinde ac si perangusti essent termini latissimarum Hispaniarum ad zizaniorum sementem, Gallias, Germaniasque laborat illis implere, spargensque per litteras prauum semen, eousque progressus, ut ipsorum regem Christianissimum, turrim munitissimam fidei orthodoxe, in suam sententiam, si posset, conaretur adducere Carolum Magnum, scribens ad eum epistolam ueneno refertam, sed tamen ita melle delibutam, ut nichil continere uideretur amarulenti. Cum enim ipsum de sua sententia redderet certiorem, simul petit ut ubi quam scribit epistolam coram se legere fecerit, theologos, quid ea in re sentirent simul interrogaret, ut ueritas posset exquiri, cuius se cupidissimum  preseferret. Addidit his alia plura, quibus conciliaret sibi animum tanti regis, nempe se pro ipsius salute iuges ad Deum preces offerre. Quibus premissis, salubres admonitiones ingerere simulat, reddereque ipsum cautum aliorum exemplo, ne scilicet uti Constantinus bene ceptum opus  male consummet, adeptamque ex pietate gloriam immensam obscuret; hec et alia plura miscens, ipsum Christianissimumque regem ad suum dogma sollicitans, Nestorianum hereticum reddere ex catholico studuit. Non exstant ipse quidem date ad Carolum littere Elipandi, sed hec ipsa omnia que sunt dicta ipsas continuisse, eius Caroli ad ipsum tunc reddite littere docent.

Iu. Elipandi subdole artes.---Qui igitur ad tantum regem eius argumenti scripsit epistolam priuatim ad ipsum datam, alias addidit publicas et generales ad omnes Galliarum episcopos. Erubescere nescit heresis: hinc enim prophetice demonstratum Babylonem scriptum in fronte gestare blasphemiam . Haud enim erubuit puduitue Elipandum ad Galliarum episcopos de heresi sua scribere litteras, licet sciret eam haud pridem ab ipsis in Felice collega, et cum Felice fuisse damnatam. Sed quid callidus agit? ne sui turpitudine deformis atque infamis heresis quam prodit, appareat insectanda diris et exsecrationibus explodenda: alienis indutam uestibus instar Aesopi graculi, laborauit representare formosam, dum et diuine Scripture dictis et sententiis sanctorum Patrum eam studuit exornare. Sed reddidit duplo deformem; nam ornamenta castissime uirginis, Ecclesie Christi sponse, nullatenus meretrici congruere fuit omnium sententia patefactum.

u. Elipandus detegitur Nestorianus. Cur parcat Nestorio Elipandus.---Sed ueniamus ad eius fidei  confessionem, imo perfidie professionem, quam in eadem scripsit epistola, ipso eius exordio. Recitant eam Patres in redditis ad ipsum synodalibus litteris istis uerbis: »Inuenimus  in libelli uestri principio scriptum, quo uos posuistis, scilicet: Confitemur et credimus Deum Dei Filium ante omnia tempora, sine initio ex Patre genitum, ceternum et consubstantialem, non adoptione sed genere. Item post pauca in eodem loco legebatur: Confitemur et credimus eum factum ex muliere, factum sub lege, non genere esse Filium Dei, sed adoptione, sed gratia,« etc. Hec sunt Elipandi uenena, que Patres preparato antidoto, ne cui possent obesse, cauenda ab omnibus docuere. Ista quidem cum Nestorio ipsum sensisse  ex eo haud dubium edidit argumentum, prodiditque signum euidens et manifestum, quod in eodem ad episcopos Galliarum dato libello siue scripta epistola, cum singulos nominatim damnat  hereticos, Nestorium indemnatum preteriit, quem primo loco, si bona fide rem egisset, nominatum omni exsecratione atque detestatione, exsecrari, detestari et anathematizare penitus debuisset, quo significaret, se quam longissime ab eius sententia discrepare, licet eidem affinis existere uideretur. Hinc iure Patres dum rescribunt ad ipsum: »Nonne olim  heresis uestra in Nestorio ab uniuersali sancta Ecclesia refutata est etiam et damnata? Quapropter forte illum anathematizare noluistis, dum alios, Bonosum scilicet, Arium et Sabellium, Manicheumque, qui praua de Filio Dei senserunt, in epistola anathematizastis?« etc., docentes Nestorium idipsum de Filio Dei homine facto, quod ipse Elipandus, sensisse, ut pote qui duos diceret filios Dei, alterum secundum diuinitatem, secundum uero humanitatem alterum et adoptionem. Ex consuetudine enim cum Mahometanis didicisse ita humiliter sentire de Christo secundum humanitatem, infelix Elipandus existimatur; inducens fortasse in animum,  si hoc euincere potuisset, coniungeret simul Mahometanos et Christianos in unam fidem.

uI. Fraudibus agit Elipandus.---Quod insuper ter impius rem non ex inscitia, sed dolo malo ageret, ex eo etiam Patres persensere, atque omnibus patefecere, dum citatas ab eo sanctorum sententias, eas uel per ipsum deprauatas esse, uel in prauum sensum longe a germano discrepantem detortas, in redditis ad eum litteris ostendere, quas si legeris, ipse intelliges. Ita plane a sanctis Patribus ipsis est demonstratum de sententiis illis e sacris Ecclesie doctoribus, ab illo citatis, sed corruptis ac deprauatis. Sed ubi ab eo domestici sunt testes adducti, dum, inquam, ex Toletane Ecclesie ritualibus, siue ex suis predecessoribus Toletanis episcopis nominatum esse Christum secundum carnem Dei Filium adoptiuum idem asseruit: quod non esset in promptu Patribus illis citatos inspicere Codices eius tantum Ecclesie proprios, neque communes omnibus aliis: iidem nimis  impostori credentes, eodem modo quo ipsum Elipandum, eius quoque sunt detestati quos citauit predecessores, Eugenium, Ildefonsum et Iulianum, qui tum ex uite sanctitate, tum etiam ex sacrarum litterarum doctrina, magnum in Hispania nomen fuerant consecuti.

uII. Elipandus calumniose suos predecessores consortes erroris tradit. Proscinditur iniuste sanctus Ildephonsus.---Ne uero iusti cum impio condemnentur, et maledictionem iniquorum sancti possideant, quorum memoria in benedictione hactenus in Ecclesia catholica perseuerat, uindicandi sunt isti in primis a tanta calumnia Elipandi et a synodi maledictione. Ut autem ipsa ueritas clarius elucescat, hic tibi reddenda putamus que idem perfidus Elipandus in suo libello in Gallias misso de iisdem est mentitus predecessoribus: reperiuntur enim ista repetita in litteris a Patribus ex synodo ad eum redditis his uerbis: »Sequitur in eodem libello uestro: Item predecessores  nostri Eugenius, Ildefonsus, Iulianus, Toletane sedis antistites, in suis dogmatibus ita dixerunt in missa de cena Domini: Qui per adoptiui hominis passionem, dum suo non indulsit corpori. Item in missa de Ascensione Domini: Hodie Saluator noster post adoptionem carnis sedem repetiuit deitatis,« etc. Hec suo inseruit Elipandus libello fidei, non quod ista acceperit ex eorum quos nominat scriptis, sed quod scripta ea in missali Toletane Ecclesie  in sacris oblationibus recitari solerent; sed an fideliter, uel ut in aliis fraudulenter, quod non adesset pre manibus qui esset Codex inspiciendus, ex quo  idem Elipandus imposture conuinci posset, Patres hec tunc respondere: »Hec ex parentum uestrorum dictis posuistis, ut manifestum sit quales habeatis parentes, ut notum sit omnibus unde uos traditi sitis in manus infidelium. Quia hominem Christum uerum Dei Patris Filium esse negastis, uobis defensor esse noluit, sed tradidit uos in manus inimicorum suorum,  qui dominentur uestri qui eum recipere noluerunt.« Et paulo post hec in eumdem: »Et melius est testimonio Dei Patris credere de suo Filio quam Ildefonsi uestri, qui tales uobis composuit preces in missarum solemniis, quas uniuersalis et sancta Dei non habet Ecclesia, nec uos in illis exaudiri putamus. Et si Ildefonsus uester in orationibus suis Christum adoptiuum nominauit, noster uero Gregorius pontifex Romane sedis clarissimus toto orbe doctor in suis orationibus semper eum unigenitum nominare non dubitauit,« etc. Hec Patres, quod scilicet, ut ille perfidus asserebat, putarent, ea Ildefonso auctore in sacris missalibus uere legi. At quisnam fuerit certus et primus huius erroris auctor in Hispania, dictum est superiori tomo, nempe successorem S. Isidori pseudepiscopum, hereticum hominem, qui et depositus transiit in Mahometanam impietatem, Theodiscum nomine, natione Grecum, hominem impostorem: hic, ut dictum est, anno Redemptoris sexcentesimo trigesimo sexto, primus in Hispania  asseruit Christum Dei Filium esse adoptiuum Dei Patris omnipotentis.

uIII. S. Ildefonsus a calumnia uindicatur.---Ceterum tantum ahest ut S. Ildefonsus eius erroris assertor fuerit, ut potius in suis scriptis, crebris sententiis tanquam spiculis tale monstrum sepe confecerit. Est igitur in promptu, ut impostoris in eum tanta illata calumnia quam apertissime detegatur, nec ex dubiis quidem testibus, testimoniisque obscuris, sed eiusdem Ildefonsi germanis scriptis, quibus non semel totidem uerbis eiusmodi Nestorianismum in Hispaniis disseminatum impugnet, negans penitus Filium Dei secundum carnem dici debere filium adoptiuum.

In primis igitur illud adducamus in medium, quod habet in libro de uirginitate sancte Marie, et in necessariam deducitur assumptionem, ubi post multa secundum ueritatem catholicam disputata: »Audisti, inquit, quod cum aliud sit Deus, et aliud homo, non  tamen est alter Deus, et alter homo, sed unus est Dominus meus iehsu Christus, idem Deus et homo.«  Et inferius de S. Maria: »Ita in utraque natura unum generans filium, ut idem sit Filius Dei qui filius hominis; nec alter sit filius hominis quam sit Filius Dei .« Et in libro de perpetua uirginitate sancte Marie, et de eius parturitione, quem haud pridem in lucem edidit uir doctissimus Feuardentius theologus Parisiensis, hec item in eamdem sententiam: »Christus Deus nunquam non fuit ex quo homo factus est, et assumptus in unitate persone semper mansit et permanet uerus Deus homo; non duo quidem, ut esset alter Deus et alter homo; sed unus idemque Deus et homo. Quamuis enim aliud per quod Deus, aliud per quod homo, in utroque tamen Deus et homo, quia non fuit aliquando purus sine Deo conceptus uel natus homo: sed quia conceptus de Spiritu sancto ex uirginea carne, et natus homo uere: mox ex ipsa  conceptione ineffabili natiuitate Deus uerus processit et natus est homo.« Hec cum ipse tradat, omnem excludit in Filio Dei secundum carnem adoptionem, cum nunquam fuerit sine Deo homo qui in filium potuerit adoptari.

IX. Testimonia Ildefonsi contra errores Elipandi.---Possent quidem ista sufficere ad coarguendum calumnie, sicut et impietatis, perfidum Elipandum, sed Deo agende sunt gratie, Deique matri sanctissime uirgini, quod laudator eius Ildefonsus disertis uerbis sepe inferius omnem prorsus in Filio Dei Christo Iesu excludit adoptionem, ubi in eadem tractatione ista subiungit: »Ac per hoc talis partus non est communis legi nature, sed sicut mirabiliter conceptus, ita mirabiliter Deus et homo natus. Ergo non illum, ut ceteros filios Dei adoptio fecit filium, sed diuinitatis natura illum in proprium Dei Filium exaltauit, donauit et illi nomen quod est super omne nomen, ut esset totus Dei Filius homo et uerbum; quia nunquam  non fuit Dei Filius sempiternus, permanet unici Genitoris unigenitus.« Et post nonnulla eodem argumento accuratissime disputata, hec subiicit ex S. Gregorii pape auctoritate: »Quoniam sicut ipse ait in eisdem Moralibus, aliud est natos homines gratiam adoptionis per eam accipere; aliud est singulariter per diuinitatis potentiam Deum ex ipso conceptu prodiisse.« Ac post nonnulla, dum tuetur sicut in conceptione, ita in partu nullam contraxisse Mariam uirginem corruptionem, ista mox subiicit: »Alioquin si ipse ex matre coinquinatus esset, aut materna uiscera quasi pro peccato corrumperet, et sordibus ex uitio prime damnationis coinquinaret, non esset Dei Filius, sed adoptiuus, ut ceteri; quinimo nec adoptiuus, et nullus esset per quem adoptaretur ipse, si non esset proprius.« Et inferius: »Et ideo non est ille adoptiuus, sed adoptator  ceterorum;« ac subiungit: »Christus non adoptiuus, sed proprius Dei Filius in plenitudine temporum uenit, missus a Patre, natus ex muliere, factus sub  lege, qui solus non eguit regenerationis sacramento, neque renasci, quoniam proprius Dei Filius, qui nobis per adoptionis gratiam sua dignatus est benignitate per lauacrum regenerationis largiri fraternitatis consortium. Unde Ioannes: Quotquot autem receperunt eum, dedit eis potestatem filios Dei fieri : quam sane potestatem a Patre genitus ipse ex sua natura in se habuit, et non aliunde ut proprius esset Dei Filius, et daret quibus uellet adoptionis gratiam.«

X. Hec et alia ipse Ildefonsus, quibus omnibus magis magisque coarguas heretici impostoris illatam in ipsum calumniam, uendicesque eum pariter a Patrum concepta de ipso sanctissimo atque doctissimo uiro ex testificatione Elipandi mala existimatione atque asserta falsa sententia: ut plane appareat nichil adeo alienum fuisse a tanto Patre, quam de adoptione Christi Filii Dei secundum carnem assertio. Dolendum fuit, eiusmodi lucubrationes uiri sanctissimi,  dolo fortasse perfidi Elipandi, fuisse diu suppressas et occultatas ne proderentur in lucem, ex quibus ipse filius tenebrarum redargui posset a lumine, dum uocat lucem tenebras, et tenebras lucem. Gaudendum uero quod in tanto Hispaniarum naufragio, superfuerint tam preclara nobilissimi ingenii monumenta, eademque e latebris uindicata, atque in lucem edita a uiro ueritatis amantissimo, antiquitatum ecclesiasticarum studiosissimo, non Hispano , sed Gallo, Parisiensis academie professore, cultore integritatis et pietatis, et claritudine nominis in Ecclesia catholica optime noto, quem nominauimus, Feuardentio.

XI. Carolus Magnus generalem synodum conuocare laborat.---His igitur de Elipandi litteris ante synodum conuocatam conscriptis iam enarratis, ad ipsam synodi indictionem ueniamus. Ubi igitur Elipandi dicte littere ad Carolum Magnum reddite sunt: nichil  antiquius ipse habuit, quam ad uniuersalem cogendam synodum ex totius Occidentalis orbis episcopis, operam dare, crebros ea de causa ad Adrianum Romanum pontificem legatos mittens, exploraturus eius sententiam quid de proposita per Elipandum questione sentiret. Quale enim in his peragendis fuerit Caroli Magni uigilantissimum studium, a nullo fideliori teste, quam ex ipsius ad Elipandum redditis litteris cognoscemus, in quibus hec inter alia de his leguntur: »Ad impletionem uero huius gaudii, nempe hereticorum conuersionis, fraterna cogente caritate, iussimus sanctorum Patrum synodale ex omnibus undique nostre ditionis Ecclesiis congregari concilium, quatenus sancta omnium unanimitas firmiter decerneret quid credendum sit de adoptione carnis Christi, quam nuper nouis assertionibus et sancte Dei uniuersalis Ecclesie antiquis temporibus inauditis uos ex uestris scriptis intulisse cognouimus. Imo et ad beatissimum apostolice sedis pontificem  de hac noua inuentione nostre deuotionis ter quaterque direximus missos, legatos scilicet, scire cupientes quid sancta Romana Ecclesia, apostolicis edocta traditionibus, de hac respondere uoluisset inquisitione. Necnon et de Britannie partibus aliquos ecclesiastice discipline uiros conuocauimus, ut ex multorum diligenti consideratione ueritas catholice fidei inuestigaretur, et probatissimis sanctorum Patrum hinc inde roborati testimoniis absque ulla dubitatione teneatur.« Et inferius, uocatos ad synodum tradit Petrum Mediolanensem archiepiscopum, et Paulinum Foroiuliensem uel Aquileiensem  patriarcham, episcopos preterea ex Germania, Gallia, Aquitania atque Britannia. Paulinus autem Aquileiensis episcopus in libello Sacrosyllabo addit ex Hesperia, Liguria, Aemilia et Austria prouinciis esse ad synodum uocatos episcopos.

Optio data hereticis ab Adriano papa.---Ubi autem Adrianus papa crebris legationibus Caroli Magni permotus est, ut de sententia Elipandi decerneret;  ea iterum examinata atque discussa, inuentaque in heresim declinare, publicas litteras conscripsit ad episcopos Gallecie et Hispaniarum, in quibus prouinciis fuerat error disseminatus; de hisque disputans, pluribus confutat assertam de Christi adoptione sententiam; atque demum, eiusmodi oratione deuios omnes a ueritate in fine compellat sic dicens: »Priusquam libelli imponatur terminus finalis, adhibenda est litigatorum optio sententialis: eligant namque que uolunt, uitam aut mortem, benedictionem aut maledictionem. Optamus namque et infinitam boni Pastoris Domini precamur benignitatis clementiam, qui ouem perditam ad ouile propriis humeris portauit , ut relictis carnis anfractibus, in quibus male bestie, id est maligni spiritus commorantur, ut ad uiam que ducit ad uitam eternam fidei passibus, Christo redeant pertrahente; quatenus in sinu matris Ecclesie suscepti per lamentum penitentie sordes abluant peccatorum, et infamata  eorum modestia bone fame recipiant pristinam dignitatem, nec honoris periclitentur naufragio, et a nostro non disiungantur consortio, ac per hoc reconciliati communioni catholice fidei, diuina illos pietas celestium faciat esse participes gaudiorum.«

Adriani pap. sententia in hereticos.---»Quod si exigentibus indignis meritis, tam insolubili eos malignus spiritus perfidie laqueo iusto Dei iudicio strangulauit, ut resolui nequeant: ex auctoritate prorsus sedis apostolice ac beati Petri apostolorum principis, ac per eum qui illi magister et Dominus tradidit potestatem, et soluendi ligandique licentiam tribuit , perpetuo eos anathematis uinculo religatos ultrici cum sequacibus suis iudicamus uindicta plectendos, ac per hoc a gremio matris Ecclesie et a nostro consortio definio alienos.«

XII. Orari uult pontifex pro hereticis. Quid in synodo Carolus egerit.---»Si quis autem fidelium  Deumque timentium caritatem eis benignitatis impertiendo, et Christi amore, pro eis precis [Al., precum] oblationem Domino offerre uoluerit: non solum non inhibemus, sed ut faciat, apostolica admonitione et optamus, et salubri incitamus adhortatione, ut Deus omnipotens  qui neminem uult perire, et omnes homines propter nimiam bonitatem suam uult saluos fieri , reuocet eos ad uiam ueritatis, et ad agnitionem pertingere  recte fidei, que est in Christo Iesu Domino nostro,« etc. Ista habent littere Adriani, que et postea sunt in hac de qua agimus synodo recitate.

Ubi igitur synodus conuenisset, presente Carolo Magno rege, ab eodem iusse sunt legi littere Elipandi archiepiscopi Toletani: »Quibus recitatis  statim surgens uenerabilis princeps de sella regia, stetit super gradum suum, et locutus est de causa fidei prolixo sermone, et adiecit: Quid uobis uidetur? Ab anno prorsus preterito, ex quo  cepit huius pestis, insania tumescente, perfidie ulcus diffusius ebullisse, non paruus in his regionibus, licet in extremis finibus regni nostri, error inoleuit quem censura fidei necesse est modis omnibus resecari. Cumque imprecata et concessa esset morosa dilatio per dies aliquot, placuit eius mansuetudini ut unusquisque quidquid ingenii captu rectius sentire potuisset, per sacras syllabas, die statuto, eius clementie oblatum sui pectoris fidei munus styli ferculo mentis uiuacitate deferret.« Hec de iussione Caroli Magni Paulinus.

XIII. Sententia ab Italie episcopis in hereticos.---Qui ingenii sui nobile edens fetum, commentariolum inscriptum, libellum Sacrosyllabum, aduersus nouam resurgentem heresim elaboratum, obtulit sancte synodo, cui placuit ut in Hispanias mitteretur ad confutandos exortos in eis errores. Exstat ipse integer, quem tu consulas: scriptus enim ab eo est non suo ipsius tantum nomine, sed et Petri Mediolanensis  archiepiscopi et aliorum ipsis subiectorum episcoporum, ad cuius libelli finem eiusmodi aduersus eumdem Elipandum atque Felicem sententiam profert istis uerbis: »Elipandum namque atque Felicem nouos hostes Ecclesie, sed ueternosa fece perfidie pollutos, nisi ab hac stultitia resipiscant, et per recte fidei satisfactionem lamentis se abluant penitentie, indignos et ingratos eos etiam qui post hanc tam saluberrimam definitionem, quam plenaria synodus sancto afflata Spiritu concorditer subtili sinceritate terminauit, falsissimis eorum assertionibus siue clam, siue in publica uoce prebuerint assensum: simili eos sententie uindicta sancimus esse plectendos, reseruato per omnia iuris priuilegio summi pontificis domini et Patris nostri Adriani prime sedis beatissimi pape.« Sed quod priuilegium? Illud nimirum quod, ut sepe dictum est, nouas condemnare hereses et heresiarchas, esset solius Romani pontificis: uel illud fortasse intelligit priuilegium quo Romana Ecclesia, ut superius demonstratum est, conciliorum omnium  acta cognoscit probatque uel improbat ipsa.

XIu. Preces pro Carolo Magno. Synodalis epistola ad hereticos.---Demum uero pro ipso rege eiusmodi ad Deum obtulit pias preces. »Catholicum atque clementissimum, semperque inclytum dominum Carolum regem per intercessiones beate et gloriose semperque uirginis Dei genitricis Marie, per quam meruimus auctorem uite suscipere, et beati Petri primi pastoris Ecclesie, omniumque sanctorum, uerum etiam suffragantibus precibus uestris, omnipotens et S. Trinitas sua eum gratia circumcingat, suaque dextera semper protegat et defendat, ut faciat semper que illi sunt placita, quatenus celestibus fretus armis inimicos nominis Christi, auxilio fultus de celo, ad terram prosternat; barbaras etiam nationes infinitas Deus omnipotens ditioni eius potentie subdat, ut ex hac occasione ad agnitionem perueniant ueritatis,  et agnoscant uerum et uiuum Deum creatorem suum,« etc.

Recepto autem atque perlecto a Paulino oblato nomine episcoporum libello ab ipsa sancta synodo condemnata est heresis, et aduersus eam et ab Elipando episcopo Toletano missum perfidie libellum scripta fuit synodalis epistola ad Hispanie episcopos, qua Patres confutauerunt singulas ab hereticis assertas pro errore defendendo sententias. Exstat ipsa integra habens in fine admonitionem ad eosdem, ut, abdicato errore, sanam sequantur Ecclesie sancte doctrinam. Sed et ipse Carolus Magnus, quod priuatas ab Elipando, ut diximus, pro errore defendendo litteras accepisset, ad eumdem et alios Hispanie episcopos scripsit epistolam tanto principe dignam, qui pietate et doctrina prestaret, eamdemque una cum litteris pontificiis, libelloque a Paulino conscripto, et synodali epistola ad eos misit, qua omnibus suaderet ut ab errore Elipandi desisterent.

 Xu. De rebus gestis in Francof. conc. aduersus Nicenam synodum secundam.---Quoniam autem est nonnullorum assertio, in synodo Francofordiensi damnatum esse Nicenum concilium secundum, idemque dictum, septimam synodum ecumenicam, uerum ne id sit, et si aliquod attulerit preiudicium ueritati, et dicta Nicena synodus ex iis aliquod acceperit detrimentum, sollicitius inuestigandum remanet, et accuratius disquirendum, quod res sit grauissima maximique momenti. Scimus ex orthodoxis complures, cum obiicerentur ista a nouatoribus quam audacissime, nimirum in Francofordiensi concilio damnatam esse septimam synodum, eo confugisse, ut assererent non esse damnatam ibi eam septimam synodum, quam orthodoxi Nicee in Bithynia congregarunt, sed eam quam iconoclaste Constantinopoli sub Constantino Copronymo collegerunt, eamdemque pariter septimam synodum ecumenicam appellarunt. Fauebant huic orthodoxorum  responsioni, quod ueteres qui asseruerunt, damnatam in Francofordiensi concilio septimam ecumenicam synodum, eam non Nicenam, sed Constantinopolitanam nominauerunt, quam fuisse constat hereticorum.

XuI. Damnata Nicena synodus secunda in concil. Francof.---Hec quidem cum iure dici possent, nisi alia addita essent, euicta penitus causa fuisset: uerum cum constet eam ab illis assertam damnatam fuisse septimam synodum, que pro cultu sanctarum imaginum statuta fuit: utique ad Nicenam, non ad Constantinopolitanam, eamdem septimam damnatam synodum esse referendam, licet sit ab illis erratum in nomine: equus arbiter iudicabit; nec nos tale iudicium subterfugimus: gaudet enim innocentia ueritate, nec indiget ficus foliis quibus pudenda, que nulla sentit, contegere debeat. Tantum abest igitur ut negemus Nicenam secundam synodum, eamdemque septimam ecumenicam dictam, damnatam  dici in Francofordiensi concilio, ut etiam augeamus numerum testium id profitentium, et quidem haud dubie fidei, uel reiiciende auctoritatis. Sic igitur iuste cause confisi, id sponte ac liberaliter concedimus aduersariis, quod ab aliis penitus negatum sciunt; ut nos nonnisi cupidos esse ueritatis intelligant, remque agere sine fuco et fallaciis more maiorum nostrorum sanctorum Patrum, ut que sint uera firmemus, et que falsa a quouis sint dicta negemus.

Tanti ponderis aggredientes nos questionem, in ipso eius exordio  in sententiarum diuersarum biuio constituti, quo quis gradiatur aperientes, illud in primis asserimus: longe inter se esse ista diuersa, uel dicere esse damnatum aliquid in concilio, uel damnatum per concilium, ut primum actum habeat imperfectum, secundum doceat  consummatum. Cum enim aliquid in concilio agitur a male sentientibus, nec accedit consensus eorum quorum est statuta firmare, quo si careat, omne quod decretum est nullius est ponderis et penitus euanescit: tunc id statutum tantum dici potest in concilio, nec alicuius roboris esse, deficientibus necessario requisitis. Sed tunc per concilium, cum omnia ad actus perfectionem concurrisse, remque esse perfectam liquet. Sic igitur, quod ad rem de qua agimus spectat: Sic asserimus cum antiquis auctoribus, damnatam in Francofordiensi concilio Nicenam secundam synodum, ut deficiente consensu eorum quorum erat synodum comprobare, negemus omnino per Francofordiense concilium Nicenam secundam synodum esse damnatam; cum haud dubium, quecunque ab illis facta fuissent, irrita penitus atque cassa reddita essent; ut non mireris, si que sunt ab eis tunc acta conscripta nusquam appareant, ut pote quod abolita, perpetuoque fuerint sepulta silentio,  que non probassent legati apostolice sedis, nec qui eos miserat Adrianus Rom. pontifex confirmasset.

XuII. Nicena synodus non est damnata per Francof. conc. Carolus secutus sententiam Rom. pont.---Sane quidem contradixisse legatos apostolice sedis iis que aduersus Nicenam secundam synodum ibi decreta fuissent, nec ipsi quidem nouatores aduersantes negant . Sed et ab Adriano papa non solum non assensum, sed magnopere contradictum, eius que exstat confutatio et redargutio aduersariorum ad Carolum Magnum conscripta palam ostendit. Quin et cum Adriano alios episcopos paria sensisse, Hincmarus affirmat . Unde et eiusdem Caroli factum esse precepto existimandum est, ut, explosis atque reiectis iis que contra Nicenam synodum gesta fuissent, ipsa tantum acta que contra Elipandum atque Felicem omnium consensu firmata fuissent, eiusdem synodi integri  remanerent; quod probe sciret ipse Carolus, quod profitetur, nulla conciliorum decreta subsistere, quibus Romani pontifices contradicerent, quod et tum Latinorum tum Grecorum auctoritate sepe superius apertissima luce declaratum constat: ut nec ipse quidem  id negare audeat; imo et firmissime asserat atque confirmet esse sententiam eiusdem Francofordiensis concilii, asserentis iudicium ultimum controuersiarium esse solius Romani pontificis; quo argumento reiicit septimam synodum, ut que  non fuerit a Romano pontifice confirmata.

Sic igitur caruit his actis synodus Francofordiensis; que cum nullum acceperit a sede apostolica robur, sed ab ea penitus confutata atque damnata, fuerint etiam eiusdem Caroli principis maxime pii auctoritate reiecta, penitusque deleta. Quod affirmare  ea saltem ratione necesse est, cum uidelicet certum sit ipsum Carolum nequaquam contra Adrianum pontificem contentiosum funem trahere perseuerasse, ut se ab eius communicatione diuiserit: nam et exploratissimum est eum non desiisse aliquando a communicatione et amicitia eiusdem pontificis: quem non tantum uiuentem coluit, sed etiam mortuum celebrarit, atque immenso honore fuerit prosecutus, ut ostendent inferius que suo loco dicturi sumus. Sicque, ut diximus, affirmare necesse est, ipsum eidem pontifici in iis penitus acquieuisse, atque ex eius sententia male sancita damnasse.

XuIII. Rom. Ecclesiam consuluit semper Carolus.---Certe quidem nonnisi ad ipsam sedem apostolicam in ecclesiasticis controuersiis ipsum Carolum recurrere consueuisse, ab eaque responsa accipere sollicite procurasse, atque ex ipsorum prescripto perficere omnia laborasse, ipsamet acta Francofordiensis concilii docent in eiusdem Caroli ad Elipandum epistola  nuper reddita, ex qua hic illa de his est tibi repetenda sententia, qua ait: »Ad beatissimum apostolice sedis pontificem de hac noua inuentione, nostre deuotionis ter quaterque direximus missos, scire cupientes que sancta Romana Ecclesia, apostolicis edocta traditionibus, de hac respondere uoluisset inquisitione.« Et inferius de acceptis ab illa responsis sollicitius custoditis, subiicit ista: »Apostolice sedi, et antiquis ab initio nascentis Ecclesie et catholicis traditionibus tota mentis intentione, tota cordis alacritate coniungor.« Hec ipse, tanto quidem principe digna ex ipso concilio scripta, quibus adeo perspicue ex ipsius uerbis significatis, reliqua cur acta illa non exstant, intelligas, uindicesque a calumnia principem, quem nouatores Nicene secunde synodi destructorem conclamant: quem ab apostolice sedis sententia per Adrianum declarata uel latum unguem aliquando recessisse, nemo iure poterit affirmare, cum presertim ipse Adrianus testatus  sit epistola ad eum scripta , quod ea de imaginibus secundum antiquas Patrum traditiones, sub Gregorio secundo pontifice in Romano concilio fuerint constituta, et postea iterum alio itidem Romano concilio sub Stephano papa presentibus episcopis e Francia missis firmius confirmata.

XIX. Caroli non esse librum ad Adrianum missum contra septimam synodum.---Quod autem calumnia ista contra Carolum conflata a nouatoribus sit ex libro illo contra Nicenum concilium scripto et ad Adrianum pontificem misso, quem esse eiusdem Caroli, qui illi prefatur, incertus auctor affirmat, nec non ex synodali epistola Parisiensis concilii sub Ludouico in eadem causa habiti: id ne uerum sit, remanet accuratissime disquirendum. Erroris autem inde emanasse uidetur occasio, quod cum eius confutatio ad Carolum sit ab Adriano papa conscripta, ipsum scriptionis illius fuisse auctorem leuiter existimarint,  cum ad eum quis soleat rescribere litteras a quo scriptas acceperit. At non negandum de his scripsisse litteras Carolum ad Adrianum, quibus tamen alias non suas alligarit, fascem scilicet contradictionum illarum: quas tamen ipsius Caroli non fuisse, sed aliorum auctorum, licet misse ab illo essent, ex eadem ipsius Adriani reddita ad Carolum responsione, si quis accurate perspiciet, facile intelligere poterit, uel illa una saltem ratione, quod cum sepe Adrianus acerrime inuehatur in aduersarios, Carolum ipsum perstringit nunquam, nec leuiter saltem de ipso queritur.

XX. Non Carolus auctor scriptorum in conc. Nic.---uerum nec libri illius aliquem certum fuisse demonstrat auctorem, sed plures fuisse, qui aduersus Nicenum concilium contradictionis stylum exacuerunt, nam audi ipsum: »Addendum est, inquit, ad incredulorum satisfactionem et directionem Francicam.« Et paulo post: »O insania frementium contra fidem  et religionem Christianam, ut asserant non colere aut uenerari imagines, in quibus figure sunt Saluatoris, eius Genitricis, uel sanctorum, quorum uirtute subsistit orbis, atque potitur humanum genus salute!« Et post pauca: »Absit talium nefarie temeritatis cedere amentie: Patrum priscas sequamur traditiones, et ab eorum doctrina nulla declinemus ratione.« Hec et alia his similia sepe. uides igitur non in Carolum, ut auctorem libri illius spicula dirigi, sed plane in multos, qui per Carolum ipsum ea ad Adrianum mitti curassent. Sicuti et cum post nonnulla idem de illis Adrianus subiicit ista: »In hoc capitulo qui hec scripserunt, incriminari moliuntur, et contradicere ueritati nituntur,« etc. Sed et omnibus intuentibus liquet ex ipso contextu rerum, quod non unus auctor in eo uolumine a principio usque ad finem absque rerum ordine pergit impugnare Nicenam synodum, sed que ex aduersariis quisque impugnanda suscepit  in unum congesta eademque  in uno simul fasciculo alligata, data Carolo fuerint, et ab ipso missa ad Adrianum.

Has autem ipsorum contradictiones cum capitulorum serie distincte essent, Capitulare, librum illum idem nominat Adrianus, quod multa aduersus Nicenum concilium capitula contineret; que quidem scripta in eodem Francofordiensi concilio, et acta continere eiusdem concilii Francofordiensis, idem qui supra Hincmarus asserit, eiusdem ferme temporis scriptor, ut de his non sit dubitandum. Qui enim ea prurigine laborarunt, ut que statuta essent in dicto Niceno concilio dissoluerent, ea seorsum singuli eorum aduersus idem concilium conscripsere, que ab illis singulis contradictoribus oblata fuerunt ipsi Francofordiensi concilio. Ex his autem esse permotos episcopos, ut damnarent Nicenum concilium, ex eo liquet quod ex falsis ipsorum assertionibus ipsi pariter affirmarunt, idcirco damnandum esse Nicenum concilium, quod cultum latrie uni Deo debitum tribuendum esse statuerit imaginibus. Quod plane falsissimum  esse paulo inferius dicturi sumus.

XXI. Liber non unius auctoris, sed plurium, missus a Carolo ad Adrianum papam.---Ubi uero sensisset Carolus impugnari ab illis Nicenam synodum, defendi uero a legatis apostolice sedis, tunc illud more suo, salubre consilium iniit, ut collectas in unum propositas contradictiones illorum, easdem per legatum ad hoc opus ab eo delectum Angilbertum abbatem S. Ricarii mitteret Romam ad Adrianum pontificem. Quod cum plures testentur, profitetur idipsum Adrianus in epistola ad Carolum missa, in cuius ferme exordio ista leguntur: »Preterea directum a uestra clementissima precelsa regali potentia suscepimus fidelem familiarem uestrum, uidelicet Engelbertum [Angilbertum] abbatem, et ministrum capelle, qui pene ab ipsis infantie rudimentis in palatio uestro enutritus est, et in omnibus consiliis uestris receptus, ut ideo sicut a uobis in omni familiaritate recipitur,  ita et a nobis reciperetur et condecenter honoraretur.

»Unde pro nimio amore, quem erga uestram mellifluam gerimus regalem excellentiam, sicut misisti cum nimio amore dulcedinis eximie eum recipientes, prout uoluit, et qualiter uoluit cum magna familiaritate nobis enarrantem aure placabili, et mente benigna eum suscepimus, et quasi uestra corporali excellentia nobis narrante, ei patentius credidimus consilium ad profectum sancte nostre Romane Ecclesie, et uestre a Deo protecte regalis potentie exaltationem. Inter que edidit nobis capitulare aduersus synodum, que pro sacrarum imaginum erectione in Nicea acta est. Unde pro uestra melliflua regali dilectione per unumquodque capitulum responsum reddidimus, non quemlibet  hominem defendentes, sed olitanam traditionem sancte catholice et apostolice Romane Ecclesie tenentes priscam predecessorum nostrorum sanctorum pontificum sequimur doctrinam, recte fidei traditionem modis omnibus uindicantes.« Hec de misso aduersariorum  capitulari per Angilbertum prefatus est ad Carolum Adrianus. Cuius quidem operis cum plures fuerint auctores, Caroli Magni ultimum duntaxat esse capitulum, monet idem pontifex Adrianus, quod et testatur, ad illud in fine respondens; nos uero reddemus ipsum inferius.

XXII. Quid in synodo de imaginibus.---Ceterum liquet pariter eiusdem qui supra Hincmari auctoritate, in eodem Francofordiensi concilio, duo esse concilia condemnata, Constantinopolitanum hereticorum, quo imagines confringi iuberentur, et Nicenum secundum quod eas coli preciperetur: quod etiam ex capitulari illo libro ad Adrianum per Carolum misso intelligi potest; fuisseque eam sententiam episcoporum, secundum quod aiebant, perperam intellectam sententiam S. Gregorii pape in epistola ad Serenum, ut imagines non confringerentur, sed esse sinerentur, ita tamen ut non colerentur.

Quod igitur ex dicto capitulari uolumine haud accurate  perspectis iis que in eo essent consuta mendacia, conclamata fuerit in eodem Francofordiensi concilio damnatio septime synodi eiusdemque Nicene secunde; quodque idem liber aduersarius ubique uulgatus, et absque ueritatis discussione receptus a compluribus fuerit; synodoque absoluta, eque putauerint in eo tractata retractatione minime indiguisse: ex his accidit ut nonnulli absque aliqua hesitatione conscripserint, in eodem Francofordiensi concilio damnatam fuisse Nicenam synodum. Posteriores uero nonnulli id ex eius actis, nempe dicto capitulari uolumine, siue ex actis Parisiensis concilii, falsa ipsorum assertione decepti, putantes esse uera que in eis falso reperirentur asserta: absque ulla dubitatione id ipsum asseruerunt, nempe condemnationem Nicene synodi in Francofordiensi concilio.

XXIII. Auctores qui asseruerunt damnatum Nicenum concil. in synodo Francoford.---Sed iam ipsos singulos audiamus antiquiores auctores qui asserunt  damnatum esse ipsum Nicenum concilium secundum, septimam synodum ecumenicam dictam, per Francofordiense concilium, eorumque singula uerba reddamus, quo in tanta controuersia ipsa ueritas apertius elucescat, que aduersantium densa caligine, ne appareat, obscuratur. uetustissimum omnium chronicon hac etate conscriptum sub Ludouico imper., Caroli filio in primis hec habet, ubi agit de eodem Francofordiensi concilio hoc anno habito, deque damnata in eo, ut ait, heresi Feliciana: »Synodus, inquit, etiam que ante paucos annos Constantinopoli sub Irene et Constantino filio eius congregata, et ab ipsis non solum septima, uerum etiam uniuersalis erat appellata: ut nec septima nec uniuersalis haberetur dicereturue, quasi superuacua omnino ab omnibus abdicata est.« Hec ibi, Eadem totidem uerbis apud Aimoinum descripta leguntur. Chronicon itidem eodem tempore scriptum, a Pitheo nuper editum, hec eodem anno de iisdem habet: »Pseudosynodus Grecorum pro adorandis imaginibus habita,  ab episcopis damnatur, in eodem uidelicet Francofordiensi concilio; et Ado uiennensis episcopus, qui scripsit sub Carolo nepote huius Caroli Magni, eadem uerbis iisdem; idem Regino, sed et alii complures longe nobiliores auctores, quos inferius recensebimus. uerum de ipsis primis auctoribus, episcopis, inquam, qui interfuerunt eidem Francofordiensi concilio, primum peruestigandum est: quomodo ex aduersantium scriptis, capitulari scilicet libro illo inducti sint, ut Nicenam synodum condemnarent.

XXIu. Certum quidem et exploratum omnino habetur, eos ipsos episcopos ab iisdem aduersariis dolo malo deceptos esse, atque per imposturam et falsitatem cuncta esse transacta, ut locum nullum ueritas inueniret. Hec nisi tu ipse, lector, manu tetigeris, nolim credas. Non enim a longe petitis testificationibus utimur, sed ex ipsorum scriptis, ut nulla possit tergiuersatione ueritas falli. Qua in re sicut Patres illos qui synodo interfuerunt dolo caruisse facile dixerim,  ita eorum oscitantiam non excuso. Quomodo inconsultis legitimis synodalibus actis, de re tanta, aduersantibus presertim legatis apostolice sedis, aduersariis credere maluerunt? Et quonam pacto, eos quidem potuisse fallere, uel falli  non putantes, omnem illis adhibere fidem in omnibus in re tanta minime detractarint? Hec mihi diu cogitanti, et plane fateor obtupescenti, illud occurrit, his temporibus res Grecorum Francis pessime oluisse, ex eo quod Constantinus imp. Irene matris sue impulsu recusarit pollicitas nuptias diu exspectatas filie Caroli Magni, ob idque quamlibet oblatam occasionem arripuisse rebus ab eo gestis, pietatem licet preseferentibus, detrahendi pariter et insultandi; atque adeo ipsam Nicenam synodum, ipsorum opera collectam et absolutam non sine stomacho audiuisse: homines sumus, et quandiu in hac uita degimus, hisce interdum priuatis pulsari affectibus inuiti cogimur. Mitior sit ista reprehensio, et  tolerabilior redargutio, quam eos omnes falsitatis arguere et imposture, dum illis acquieuere qui his malis artibus in eamdem Nicenam synodum irrupere, in quos omnis culpa uertatur.

XXu. Aduersarii septime synodi fraudibus agunt.---Etenim aduersarii illi concinnatores mendaciorum, et fraudum architecti, dolis atque fallaciis circumuenerunt eosdem ipsos episcopos qui uenerunt ad synodum, atque specie quidem pietatis ad condemnationem Nicene synodi permouerunt, mentientes in primis  Nicenam synodum minime confirmatam esse a Romano pontifice, sine quo  concilium subsistere minime possit, quod omnis de fide controuersia ad Romanum pontificem spectet. Sed et quod plane nefandum est, addiderunt eamdem synodum promulgasse manifestissimam impietatem, eo quod ex ea heresis firmaretur, qua, ut aiunt, assererentur imagines eodem  honore et cultu quo Deum, esse a fidelibus uenerandas: hec enim in prefatione eiusdem libri capitularis ad Adrianum missi leguntur, cum agitur de rebus gestis in Francofordiensi concilio: »Allata est  in medium questio de noua Grecorum synodo, quam de adorandis imaginibus Constantinopoli fecerant, in qua scriptum habebatur, ut qui imaginibus sanctorum, ita ut deifice Trinitati seruitium aut adorationem non impenderet, anathema iudicaretur. Qui supra sanctissimi Patres nostri omnimodis adorationem et seruitutem eis impendere renuentes, contempserunt, atque consentientes condemnarunt.« Citantur insuper in ipso capitulari acta eiusdem Niceni concilii quibus falso assereretur Constantinus episcopus Cypri in eodem concilio Niceno anathema dixisse iis qui non adorant imagines ea adoratione qua sanctissima Trinitas adoratur: que ad rem ipsam exploratius cognoscendam, hic uoluimus descripsisse: sic enim se habent:

XXuI. »Quod infauste et precipitanter siue insipienter  Constantinus Constantie Cypri episcopus dixit: Suscipio et amplector honorabiliter sanctas et uenerandas imagines: adorationem autem que fit secundum latriam, id est, Dei culturam, tantummodo substantiali et uiuifice Trinitati conseruo; et qui sic non sentiunt, neque glorificant, a sancta catholica et apostolica Ecclesia segrego, et anathemati submitto, et parti eorum qui abnegauerunt incarnatam et saluabilem dispensationem Christi ueri Dei nostri emitto .« Hec aduersasarii tanquam ex Nicena synodo. Quos Adrianus iure redarguit, nimirum neque Constantinum, neque alios tunc cum eo ad Ecclesiam catholicam reuertentes aliter se credere esse professos quam que ab eadem Nicena synodo sunt statuta; nimirum sic imagines sacras uenerandas esse, ut tamen latrie cultus illis nullo modo daretur, qui soli Deo deberetur impendi.

Ita quidem, et non aliter, se habere Constantini  episcopi Constantie Cypri assertionem, ipsa Nicena acta que adhuc exstant integra docent his uerbis: »Constantinus episcopus Constantie in Cypro dixit: In nullis peccantes cum uideam litteras que nunc lecte sunt, et ab Orientalibus episcopis ad Tarasium sanctissimum ac beatissimum archiepiscopum et uniuersalem patriarcham misse; item cum his eamdem fidei confessionem cognoscam: ego indignus etiam assentior, et uno animo idem predico. Suscipio enim et amplector uenerandas imagines; adorationem autem que fit secundum , hoc est Dei culturam, tantummodo supersubstantiali et uiuifice Trinitati conseruo; qui uero aliter sentiunt, quique gloriosos sanctos non approbant, a catholica et apostolica Ecclesia separo, et anathemati subiicio, et ad eos relego qui incarnatam Christi Dei nostri economiam pertinaciter negant.« Hucusque sententia Constantini Constantie episcopi, secundum assertionem recitatarum superius litterarum Orientalium  ad Tarasium patriarcham, quas citat, qua declaratur Deipare et sanctorum imagines, non ut Dei, sed  Dei amicorum coli debere.

XXuII. Sed et ipsa synodus Nicena eadem his omnibus consentientia habet in fidei catholice definitione, Patrum omnium subscriptione firmata, uerbis istis: »Definimus cum omni cura et diligentia, uenerandas et sanctas imagines ad modum et formam uenerande et uiuificantis crucis e coloribus et taxillis aut alia quauis materia commode paratas dedicandas, et in templis sanctis collocandas habendasque tum in sacris uasis et uestibus, tum in parietibus et tabulis, in edibus, in uiis publicis, maxime autem imaginem Domini et Dei Saluatoris nostri Iesu Christi, deinde intemerate nostre Deipare, uenerandorum angelorum, et omnium deinde sanctorum uirorum. Quo scilicet per hanc imaginum pictarum inspectionem omnes qui contemplantur, ad prototyporum memoriam et recordationem et desiderium  ueniant, illisque salutationem et honorariam adorationem exhibeant, non tamen secundum fidem nostram, ueram latriam, que sola diuine nature competit« . Hec sacrosancta Nicena synodus ex uulgata editione, in hoc non dissimili ab editione Anastasii, ex qua eadem sunt superius recitata. Habes igitur detectam fraudem, proditam imposturam de textu falsato, et lectione uitiata, atque in contrarium penitus detorta sensum in synodo plena edita ad destructionem synodi ecumenice, a Patribus autem illis inconsulte nimis accepta absque aliqua facta inspectione legitime lectionis uel Greco inspecto textu, collationeque habita Codicum diuersorum, ut in re tanti momenti perfici necesse erat.

XXuIII. Alii aduersarii septime synodi. Ionas Aurelianensis aduersarius septime synodi.---Sed quod deterius uideri potest et magis admirandum, quod non solum apud Patres illos qui eidem Francofordiensi interfuerunt synodo, tot tantaque mendacia  fidem inuenere; sed apud posteros, et quidem uiros eruditione conspicuos, et magni in eo seculo nominis, existimantes atque scriptis affirmantes, a nostris coli ex prescripto eiusdem Niceni concilii sicut Deum uenerandas imagines. Hi enim duas constituerunt classes in sacris imaginibus errantium; alteram eorum qui eas frangerent, exurerent uel quouis modo delerent: atque hac ex parte damnarunt septimam illam synodum Constantinopoli a Copronymo habitam; alteram uero eorum qui, ut putabant, ex Niceni concilii decreto assererent debito cultu esse colendas imagines: in hanc classem reiicientes omnes Nicene secunde synodi professores, et Romanam quoque Ecclesiam inter eos annumerantes, que profiteri inueniretur eamdem synodum esse auctoritate Romani pontificis celebratam et confirmatam, atque scriptis defensam, posterioribusque conciliis roboratam. Ut plane obstupescas adeo leuiter ex ipsorum falsa illa assumptione, qua  dicerent, a Niceno concilio statutum, ut adoratione latrie colerentur imagines, Orientem simul et Occidentem, quod reciperent illam synodum, una eorum sententia damnationis inclusos.

Sed quod tam patens error, tamque apertum mendacium possit haberi pro monstro, nec fidem fortasse inueniat pro tanta sui deformitate apud fidelium aures: hic tibi ista dicentium catalogum texam, singulorum sententias uerbatim referens. Fuerunt isti uiri doctrina insigniores, qui sub Ludouico imp. Caroli Magni filio claruere, ut suo loco dicturi sumus, simulque alii qui in Parisiensi conuenticulo tunc eadem ex causa collecto, in eumdem errorem ab iisdem traducti sunt, ut septimam synodum dicerent docuisse coli debere ut Deum imagines: quam ob causam et magna temeritate atque proteruia aliqui ex illis etiam inueherentur in Romanum pontificem, qui eiusdem synodi eiusmodi decretum assereret atque probaret.

 XXIX. Fuit ex eis unus et pars magna Ionas Aurelianensis episcopus, qui ea de causa tunc functus est legatione, ad Eugenium Romanum pontificem missus a Caroli Magni filiis imperatoribus Ludouico atque Clothario, ut eiusdem Parisiensis conuenticuli acta significant. Hic enim dum aduersus Claudium Taurinensem episcopum perfidum iconoclastam stylum exacuit, hec de imaginum cultu, que ad propositum argumentum pertinent, in medium profert: »Illud quod imaginum adoratores tibi, ad suum errorem muniendum, respondisse scripsisti, ita inquiens: Non putamus imagini quam adoramus aliquid inesse diuinum, sed tantummodo pro honore cuius effigies talis, eam ueneratione adoramus; una autem reprehendimus ac detestamur; quia cum eorum scientiam non subterfugerit, imaginibus nichil esse diuini, maiori digni sunt inuectione, eo quod debitum honorem diuinitati impenderint infirmo et egeno simulacro. Quantumque huius erroris sectatores ac  defensores a uera exorbitent religione, non opus est per singula mea declarare narratione. Id ipsum etiam nonnulli Orientalium, qui eodem sceleratissimo mancipantur errori, se obiurgantibus respondere solent. Tribuat Dominus sua gratuita pietate, ut tandem aliquando et isti et illi ab eadem eruantur superstitione, et apostolicis disciplinis salubriter instructi traditioni reuocentur ecclesiastice.«  Et paulo inferius ad Claudium, qui eiusmodi imaginum adoratores idololatras appellabat, ista subiicit: »Illi qui nimio et indiscreto amore ob honorem sanctorum imaginibus supplicant, nescio an temere idololatre sint uocandi. uidentur sane potius ab hac superstitione, adhibito rationis moderamine reuocandi, quam idololatre, cum utique sancte Trinitatis fidem ueraciter credant et predicent, nuncupandi. Cetera uero in eadem assertione tua faciunt nobiscum, etc.« Hec quidem Ionas, qui cum ualidissime pugnet aduersus Claudium imaginum effractorem, eque exagitat et perstringit earumdem  cultores, illud asserens, imagines in ecclesiis conseruandas, tum ad ornatum ipsarum ecclesiarum, tum et ad populi historicam instructionem: idque, ut ait, ex sententia sancti Gregorii pape, scribentis ad Serenum Massiliensem episcopum. Sed cum idem ipse aduersus eumdem Claudium disserat toto illo quod reliquum est eius operis, et imaginem sancte crucis adorandam esse confirmet, nitens in primis auctoritate eiusdem sancti Gregorii pape et catholice Ecclesie traditione: totum quod edificarat, destruit, uel potius erigit quod male destruxerat: nam si crucis imago est adoranda, cur non Christi imago pariter est colenda?

XXX. Walfridus et alii eius equales aduersarii septime synodo. Hincmarus aduersarius septime synodo.---Eiusdem plane sententie fuisse reperitur Walfridus Strabo, eiusdem seculi auctor, qui duas pariter classes in his errantium constituens, ait: »Nunc iam de imaginibus et picturis, quibus decus  ecclesiarum augetur, dicenda sunt aliqua; quia et earum uarietas nec quodam cultu immoderato colenda est, ut quibusdam stultis uidetur; nec iterum speciositas ista est quodam despectu calcanda, ut quidam uanitatis assertores existimant.« Et inferius: »Notandum uero quod sicut quidam easdem imagines ultra quam satis est uenerantur, ita alii dum uolunt cautiores in religione uideri, illas ut quasdam idololatrie species respuant,« etc. . Citans autem concilia aduersus destructores imaginum habita, reticens uero illa que pro imaginum cultu fuerunt antea celebrata, iam plane cuius ipse farine fuerit, liquido est aspicere, dum et illum tantum honorem docet sacris imaginibus tribuendum, si non deiiciantur et conculcentur; nam subdit: »Non sunt omnimodis honesti et moderati imaginum honores abiiciendi: si enim ideo quia nouimus non adorandas nec colendas iconas, conculcande sunt et delende picture,  quasi non necessarie uel nociue, ergo,« etc.; docens eas conseruandas tantum ad ornatum et ad instructionem populi historice ueritatis.

Eiusdem fuit classis Amalarius, Altigarius siue Elisagarus, Threuolphus, et Adegarius, ut ex dicto Parisiensi concilio sub Ludouico imper. apparet, una cum aliis qui eidem synodo interfuerunt. Inter hos est annumerandus Hincmarus Rhemensis episcopus, dum hec ait: »Septima autem apud Grecos uocata uniuersalis pseudosynodus de imaginibus, quas quidam confringendas, quidam autem adorandas dicebant: neutra uero pars intellectu sano definiens sine auctoritate apostolice sedis, non longe ante nostra tempora Nicee est a quamplurimis episcopis habita et Romam missa, quam etiam papa Romanus in Franciam direxit. Unde tempore Caroli Magni imperatoris, iussione apostolice sedis, generalis synodus in Francia, Francofordie scilicet, conuocante prefato imperatore, celebrata, et secundum  scripturarum tramitem, traditionemque maiorum, ipsa Grecorum pseudosynodus destructa et penitus abdicata. De cuius destructione non modicum uolumen, quod in palatio adolescentulus legi, ab eodem imperatore Romam est per quemdam episcopum missum.« Et paulo post de titulo uniuersalis synodi ista subnectit: »Auctoritate itaque huius synodi, Francofordiensis uidelicet, nonnichil repressa est imaginum ueneratio: sed tamen Adrianus et alii pontifices in sua opinione perseuerarunt, et mortuo Carolo, suarum pupparum cultum uehementius promouerunt, adeo ut Ludouicus Caroli filius libro longe acriori insectatus sit imaginum cultum quam Carolus.«  Hec ipse, et certe nimis inconsulte, atque adeo temere; si enim ipsa legitima acta Nicene Synodi, quam adeo impugnat, inspexisset, stylum a tanta insultatione continuisset, et magis sobrie rem egisset.

XXXI. Anastasius suggillat Francos septimam synodum non recipientes.---De his quidem intelligit,  hosque omnes suggillat Anastasius Bibliothecarius in prefatione quam premisit septime synodo a se in Latinum translate, dum ait, scribens ad Ioannem octauum Romanum pontificem: »Que enim super uenerabilium imaginum adoratione presens synodus docet, Nicena scilicet, hec et apostolica sedes uestra, sicut nonnulla conscripta innuunt, antiquitus tenuit, et uniuersalis Ecclesia semper uenerata est, et hactenus ueneratur, quibusdam duntaxat Gallorum exceptis, quibus, utique nondum est harum utilitas reuelata: aiunt namque quod non sit quodlibet opus manuum hominum adorandum; quasi non sit codex Euangeliorum opus manuum hominum, quem quotidie osculantes adorant, uenerabilior canis, quem non esse opus manuum hominum, procul dubio non negabunt. Similiter et forma sancte crucis, quam se adorare omnes ubique Christiani fatentur, in quo uidelicet considerare libet, quia si quamlibet crucem auream aut argenteam aut ligneam adoramus,  que utique non eadem est ipsa crux in qua salus nostra parata est, sed figura et imago eius: quare non adoremus figuram et imaginem eius qui eamdem salutem operatus est in medio terre? uenerabilior namque est qui salutem operatus; ac per hoc magis est adoratione digna imago Christi salutem operantis, quam imago crucis salutem tantummodo baiulantis.« Hec Anastasius aduersus Nicene synodi aduersarios. Ex quo illud pariter accepisti  non uniuersalem Gallicanam Ecclesiam eo fuisse errore implicitam, sed  quosdam duntaxat Gallorum fuisse eius peruerse sententie sectatores, suggillans eos quos superius nominauimus.

XXXII. De Adriani sententia quid garrierint aduersarii. Calumnia patens in Adrianum.---Quoniam uero iidem ipsi qui Nicene synodo aduersabantur, Adrianum quoque Romanum pontificem prestringebant, quem eamdem comprobasse scirent,  hic etiam de his agendum erit; et coaceruata in eum mendacia confutanda. Post multos enim annos ab obitu eiusdem Adriani pontificis, qui sub Ludouico Pio eius filio conuenere in conuenticulum illud Parisiense, eodem falso pretextu, quod idem Romanus pontifex Nicenam synodum comprobasset, que imagines ueluti Deum  uenerandas esse sanxisset: aduersus eum stylum exeruere, atque calumniose agentes non sunt ueriti dicere eumdem Adrianum palinodiam recantasse, atque tandem eadem cum ipsis sensisse.

De his acturi te cupimus, lector, intentum, cum de re magni momenti sit sermo. Agamus hic igitur de eodem conuenticulo Parisiensi, in his tantum que spectant ad Adrianum: de reliquis autem prolixior erit disceptatio suo loco et tempore opportuno. Aduersarii igitur, qui illic conuenerunt, in epistola synodali ad Ludouicum atque Lotharium imperatores, post multa aduersus Adriani Apologiam pro  Niceno posteriori concilio scriptam, hec habent: »Sed licet in ipsis obiectionibus aliquando absona, aliquando inconuenientia, aliquando etiam reprehensione digna testimonia defensionis gratia proferre uisus sit, in fine tamen eius Apologie sic se sentire, et tenere, et predicare, ac precipere de his que agebantur professus est, sicut a beato papa Gregorio institutum esse constabat. Quibus uerbis liquido colligitur quod non tantum scienter quantum ignoranter eodem facto a recto tramite deuiauerit. Nisi enim in conclusione obiectionum suarum retinaculis ueritatis, beati scilicet Gregorii institutis astrictus iter deuium precauisset, in superstitionis precipitium omnino labi potuisset.« Hec ipsi de Adriano.

Sed quam ista mendacissima sint, tu ipse lector , cum legeris que Adrianus habet in fine dicte epistole apologetice, satis intelliges: sumus enim ea proxime reddituri.

 XXXIII. Aduersantes sept. synodo male utuntur auctoritate S. Gregorii. Ex Gregorio probatur cultus SS. imaginum.---Sed primum, que priores aduersarii in Capitulari libro misso Romam a Carolo ad Adrianum, in ipsum ex eodem S. Gregorio obiecerunt aduersus ipsam septimam synodum uideamus, simulque et quomodo eosdem ipsos Adrianus confutet attendamus, ut facilior sit responsio ad ea que alii quos diximus post obitum obiecerunt ex dicta synodo Parisiensi: ipsi enim eo pretextu potissimum aggressi sunt impugnare Nicenam posteriorem synodum, quod dicerent eam esse contra doctrinam sanctissimi pape Gregorii, cui se tanquam firmissime anchore inherere profiterentur, a qua diuelli se nullo modo posse iactarent. Exstat enim ibi eiusmodi eorumdem aduersariorum ad Adrianum scripta reprehensio uerbis istis: »Quod contra beati Gregorii instituta sit, imagines adorare, seu frangere: et quia uetus et Nouum Testamentum, et pene omnes precipui  doctores Ecclesie consentiunt beato Gregorio in non adorandis imaginibus; nec ut aliquid preterea adorare debeamus, in multis locis confirmat S. Gregorius papa.« Hec aduersarii.

His autem aduersatus Adrianus ita respondet: »Nequaquam sacras contempsit imagines aliquando, sanctus Gregorius scilicet, sed magis constantissime obseruauit, et eorum ueneratus est figuras.« Et inferius de earum ueneratione probat ex uerbis ipsius Gregorii in epistola ad Ianuarium Calaritanum, cum agit de imagine Dei genitricis et cruce illatis in Iudeorum synagogam, et ut inde auferantur, admonet, ista ait: »His hortamur affatibus, ut sublata inde cum ea qua dignum est ueneratione, imagine atque cruce, debeatis quod uiolenter ablatum est reformare,« etc. Quomodo igitur quis negare poterit in Gregorio uenerationem imaginum, cum ueneratione eas iubet e synagoga tolli, et in locum pristinum reportari?

 XXXIu. Quod S. Gregorius cultor et adorator SS. imaginum fuerit.---Sed preter hec omnia rursum adorationem ipsam sacrarum imaginum docuisse S. Gregorium idem Adrianus inferius post alias ad obiecta defensiones sic docet: »Et ne aliquis propter adorationem que a predecessoribus nostris sanctistissimis presulibus promulgata est, oblatrare presumat, sciat ipsos talem adorationem docuisse, qualem predecessor noster sanctus Gregorius egregius doctor et papa epistola sua, quam in prefato concilio domni Stephani pape Herulphus episcopus prouincie Galliarum ciuitatis protulit, ubi inter cetera Secundinum seruum Dei inclusum Gallie docuit, dicens: Scimus quia tu imaginem Saluatoris nostri ideo non petis, ut pro Deo aut quasi Deum colas, sed ob recordationem Filii Dei, ut in eius amore recalescas cuius te imaginem uidere consideras. Et nos quidem non quasi ante diuinitatem ante illam prosternimur, sed illum adoramus quem per imaginem aut natum,  aut passum, aut in throno sedentem recordamur, etc.«  Hec ibi ipse. Sed ponenda hic illa que idem habet in fine cum pluribus disserit de sententia S. Gregorii circa cultum sanctarum imaginum, ut ex his appareat tantum abesse ut per Gregorii sententiam Adrianus resilierit a decretis Niceni concilii, ut per eumdem S. Gregorium eadem firmare studuerit.

Sed ad confutandas penitus aduersariorum calumnias, in quem sensum dicta a S. Gregorio Adrianus acceperit, et quidnam Carolus, quidue de eodem cultu SS. imaginum ipse idem senserit Adrianus, non aliunde certius quam ex eorum scriptis id accipere posumus; in ultimo enim capitularis libri ab eodem Carolo ad Adrianum missi capitulo ista leguntur:

XXXu. Que sententia Caroli de sacris imaginibus. Adrianus S. Gregorii sententias expendit.---»Ultimum capitulum est: ut sciat domnus apostolicus et Pater noster et cuncta simul Romanorum Ecclesia,  ut secundum quod continet in epistola beatissimi Gregorii, quam ad Serenum Massiliensem episcopum direxit. Permittimus imagines sanctorum, quicunque eas formare uoluerint tam in ecclesia quamque extra ecclesiam, propter amorem Dei et sanctorum eius: adorare uero eas nequaquam cogimus, qui noluerint. Frangere uel destruere eas si quis uoluerit, non permittimus. Et quia sensum sanctissimi Gregorii sequi in hac epistola, uniuersalem catholicam Ecclesiam Deo placitam, indubitanter libere profitemur.« Hactenus ultimum eius libelli capitulum, quod unum esse Caroli Magni, reliqua uero aduersariorum, testificatione eiusdem pontificis Adriani apparet, ubi ait mox subdens

»Hoc sacrum et uenerandum capitulum multum distat a totis supra dictis capitulis. Et idcirco eum agnouimus uestre a Deo seruate orthodoxeque regalis excellentie esse proprium in eo ubi recte fidei plena, penitus confessa est, sensum sanctissimi Gregorii  sequi: meminit uestra prerectissima regalis preexcelsa scientia, qualiter in ipsa S. Gregorii pape epistola Sereno Massiliensi directa fertur, inter cetera contineri, ubi eumdem episcopum increpans, inquit : Aliud est enim picturas adorare, aliud per picture historiam quid est adorandum addiscere. Nam quod legentibus scriptura, hoc idiotis prestat pictura cernentibus: quia in ipsa etiam ignorantes uident quid sequi debeant, in ipsa legunt qui litteras nesciunt: unde precipue gentibus pro lectione pictura est: quod magnopere te sequi qui inter gentes habitas, attendi decuerat.« Et post pauca: »Et quia in locis uenerabilibus sanctorum depingi historias non sine ratione uetustas admisit;« et interuallo: »Quia picturas imaginum, que ad edificationem imperiti populi fuerant facte, ut nescientes litteras, ipsam historiam intendentes, quid actum sit discerent.« Iterum post pauca: »Sed hoc sollicite fraternitas tua admoncat, ut ex uisione  rei geste ardorem compunctionis percipiant, et in adorationem solius omnipotentis S. Trinitatis humiliter prosternantur. Simili modo et de alia sua epistola Ianuario Calaritano episcopo directa pro sanctarum imaginum ueneratione, breuiter superius exarauimus.

XXXuI. Sed et de epistola Secundino seruo Dei clauso in Gallias directa similiter intimauimus ubi in ea ita fertur: »Imagines enim quas nobis tibi dirigendas per Dulcitium diaconem tuum rogasti: ualde nobis tua postulatio placuit, quia illum in corde tota intentione queris, cuius imaginem pre oculis habere desideras, ut uisio corporalis quotidiana te semper reddat exercitatum, ut dum picturam uides, ad illam animo ardescas, cuius tu imaginem uidere desideras.« Et post pauca: »Scimus quia tu imaginem Saluatoris nostri ideo non petis, ut quasi Deum colas, sed ad recordationem Filii Dei, in eius amore recalescas, cuius te imaginem uidere desideras.  Et nos quidem non quasi ante Diuinitatem, ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur. Et dum nos ipsa pictura quasi scriptura ad memoriam Filii Dei reducit, animum nostrum, aut de resurrectione letificat, aut de passione demulcet. Ideoque direximus tibi surtarias duas, imagines Saluatoris, sancte Dei genitricis Marie, beatorumque apostolorum Petri et Pauli, per supra dictum filium nostrum diaconem, et unam crucem, et clauem pro benedictione, ut ab ipsa a maligno defensus permaneas, cuius signo te esse munitum credis,« etc. His ex Gregorio recitatis, que ab aduersariis in medium adduci solerent, mox idem Adrianus pontifex ista subdit:

XXXuII. Adrianus ex S. Gregorii sententia docet et recipit cultum imaginum.---»Et quoniam in his uestrum a Deo inspiratum regalem orthodoxum sensum [accepimus], memorandum est etiam et docendum  qualiter sanctus Gregorius papa Sereno episcopo docuit de sacris imaginibus, ut ex uisione rei geste ardorem compunctionis percipiant: hoc est, easdem sacras imagines aspicientes, in adoratione solius omnipotentis sancte Trinitatis humiliter prosternantur. Eo ipso tenore Secundino seruo Dei incluso inquit: Ideo enim petis, ut non quasi Deum colas, sed ad recordationem Filii Dei in eius amore calescas, cuius imaginem te uidere desideras: Et nos quidem non quasi ante Diuinitatem ante ipsas prosternimur, sed illum adoramus, quem per imaginem aut natum aut passum aut in throno sedentem recordamur. Sicut uero innuit Sereno episcopo, aspicientem sacras imagines in adorationem humiliter se prosterni, solius omnipotentis sancte Trinitatis, sic et Secundino incluso seruo Dei docuit, non quasi Deum colere, sed ante easdem sacras imagines se prosternens, non quasi ante Diuinitatem, ante ipsas prosterni, sed prosternente se, illum adorare, quem per imaginem aut natum, aut passum, aut in throno  sedentem recordamur.

»Iam uero et nos eumdem ipsum irreprehensibilem et orthodoxum sensum sancti Gregorii pape sequentes et amplectentes, dudum Irene et Constantino imperatori pro sacris imaginibus predicandis, et ipsarum erectione emisimus dicentes: Quia in uniuerso mundo ubi Christianitas est, ipse sacre imagines permanentes, ab omnibus fidelibus honorantur, ut per uisibilem uultum ad inuisibilem Diuinitatis maiestatem mens nostra rapiatur spirituali affectu pro contemplatione figurate imaginis secundum carnem, quam Filius Dei pro nostra salute suscipere dignatus est, eumdem Redemptorem nostrum qui in celis est adoramus, et in spiritu glorificantes collaudamus: quoniam, iuxta quod scriptum est, Deus spiritus est, et ob hoc spiritualiter diuinitatem eius adoramus. Nam absit a nobis ut ipsas imagines  deificemus, sed affectum et dilectionem nostram, quam in Dei amorem et  sanctorum eius habemus, omnimodo proferimus, et sicut diuine Scripture libros ipsas imagines ob memoriam uenerationis habemus, nostre fidei puritatem obseruantes et reliqua. Quidquid namque de sanctis Patrum opusculis aliquantula ibidem exarauimus testimonia, in eodem sensu atque tenore  cum predecessore nostro S. Gregorio papa eumdem sensum fidei tenentes, emisimus predicantes.

XXXuIII. »Illi uero  post eos mittentes iterum Constantinopolim eos ascendi fecere, et sic synodum istam secundum nostram ordinationem  fecerunt: et in pristino statu sacras et uenerandas imagines erexerunt. Et sicut de imaginibus sancti Gregorii sensus et noster continebatur: ita et ipsi in eadem synodi definitione confessi sunt: his osculum et honorabilem salutationem reddidere, nequaquam  ueram culturam, que decet solum diuine nature.

»Insuper et pseudosyllogum illud, quod ab hereticis factum est sub Constantino heretico, in primis anathematizantes, cum eorum sequacibus atque complicibus condemnauerunt. Et ad fidem orthodoxam sancte catholice et apostolice Ecclesie reuersi, per libellos eorum fecerunt recte fidei confessionem. Et ideo ipsam suscepimus synodum: nam si eam minime recepissemus, et ad suum pristinum uomitum erroris fuissent reuersi, quis pro tot millium animarum Christianorum interitu habuit reddere rationem ante terribile et tremendum diuini Iudicis examen, nisi nos solummodo? Si enim super unum peccatorem  penitentiam agentem gaudium factum est in celis , quanto magis de tot millibus Christianorum, qui sunt ab errore reuersi, quis non gaudeat? et cum Psalmista canat: Accedite ad eum et illuminamini, et uultus uestri non erubescent? et reliqua« .

XXXIX. Quid actum ab Adriano cum imp. pro restitutione rerum ablatarum. Instat pro restitutione iurium et bonorum Rom. Eccles. Hereticus arguitur qui monitus non restituit bona Ecclesie. »Nos uero adhuc pro eadem synodo nullum responsum hactenus eidem imperatori reddidimus, metuentes ne ad eorum reuerterentur errorem. Dudum quippe, quando eos pro sacris imaginibus erigendis adhortati sumus, simili modo et de diecesi tam archiepiscoporum quam etiam episcoporum sancte catholice et apostolice Romane Ecclesie commonentes, quesiuimus restitui eidem sancte catholice et apostolice Romane Ecclesie que tunc cum patrimoniis nostris abstulerunt, quando sacras imagines deposuerunt: et nec  responsum quodlibet exinde dederunt.

»Et in hoc ostenditur, quia ex uno capitulo ab errore reuersi sunt, et ex aliis duobus in eodem permaneant errore. Si enim ubique Christianorum Ecclesie canonice intactas suas possident dieceses, quanto amplius sancta catholica et apostolica Romana Ecclesia, que est caput omnium Ecclesiarum, sua diecesi, uidelicet archiepiscoporum et episcoporum, imo et patrimonia pro luminarium concinnatione atque alimoniis pauperum, irrefragabili iure et tenere et possidere omnibus modis debet?

»Unde si uestra annuerit a Deo protecta regalis excellentia, cumdem adhortamur, impetu pro sacris imaginibus, et in pristinum statum erectione gratiam agentes. Sed de diecesi sancte nostre Romane Ecclesie tam archiepiscoporum quam episcoporum, seu de patrimoniis iterum increpantes commonemus. Et si noluerit ea sancte nostre Romane Ecclesie restituere, hereticum eum pro huiusmodi erroris  perseuerantia esse decernemus, plus enim cupimus salutem animarum, et recte fidei stabilimentum conseruare, quam huius ambitum mundi [Al., huiusmodi habitum] possidere.« Hic audis, lector, transire in heresim obstinatam occupationem iurium sancte Romane Ecclesie, et hereticum esse dicendum et ut hereticum condemnandum, qui in huiusmodi errore tentus, monitus non corrigit quod deliquit. Sed de his alias pluribus.

XL. Protectio S. Petri proficua regibus.---Ad postremum uero ad ipsum Carolum Magnum conuertens Adrianus orationem, apologeticam claudit epistolam istis uerbis: »De uestra uero prerectissima a Deo protecta excellentia orthodoxe fidei stabilitate roborata freti existimus, quia radix eius firmissima, a prauis et infidelibus hominibus nequaquam concutitur uel mouetur, sed in ea quam cepit recte fidei traditionis doctrinam spiritualis [Al., specialis] matris sue sancte catholice et apostolice  Romane Ecclesie tenere et amplecti, incunctanter usque in seculum seculi sine reprehensione manere credimus. Et ideo confidimus de Dei nostri potentia, quia quantum erga beatorum principum apostolorum Petri et Pauli Ecclesiam fidem geritis, et amorem semper pro eius profectu et exaltatione, regali nisu, ubique certantes, habueritis: tanto brachii sui propitius in regalibus triumphis ab aduersis et iniquis hominibus uos defendere et circumtegere cignabitur [Al., dignetur]: ut una cum spirituali filia nostra, domina regina, uestraque precelsa nobilissima prole longiori euo in hoc regnantes mundo, in futuro sine fine uitam cum regno in arce poli habere mereamini. Incolumem excellentiam uestram gratia superna custodiat.« Hic finis epistole, ex qua uidet quisquis legit, quam euanescant pudende aduersatiorum calumnie de Adriano ab aduersariis procaci stylo conscripte, quod ipse aduersus septimam synodum, permotus auctoritate S. Gregorii, ei consentiens calculum tulerit, cum potius ad defensionem eiusdem synodi  ipsius S. Gregorii testimoniis usus fuerit.

XLI. Aliqua dissimulat Adrianus papa.---Sed quod hac sua responsione Adrianus minime tetigerit ea Caroli uerba quibus dixerat: »Adorare uero eas nequaquam cogimus qui noluerint,« ratio id temporis postulabat ne cogendo schisma aliquod conflaretur, cum ut uidimus eius sententie essent uiri qui scientia in hoc rudi seculo eminere uiderentur: uidebat enim prudentissimus pontifex id quod ex Anastasio recitauimus in epistola ad Ioannem papam, eos, de quibus scribebat, nondum ueritatis eius esse capaces. uerum ipse Adrianus oblique uerba illa reprehendit, dum laudat S. Gregorii pape sententiam, ex qua colligeretur imagines quidem non esse adorandas, quasi eedem essent dii quidam, sed tantum esse uenerandas ob relationem quam habent ad Christum et sanctos, quos effigie representant. Et ideo caute Adrianus non laudat omnia que habentur in ultimo capitulo epistole Caroli, sed ea solum  que pertinent ad sententiam S. Gregorii, quam recipi tum a Carolo tum ab aduersariis  synodi Nicene uidebat: sic enim loquitur Adrianus: »Et idcirco eum agnouimus, uestre a Deo seruate orthodoxeque regalis excellentie esse proprium, in eo ubi recte fidei plene penitus confessa est, sensum sanctissimum Gregorii sequi.« uisum est autem summo pontifici ad tempus dissimulare in eo, ut iidem non cogerentur sacras imagines quas habere solerent adorare, eo quod sic errantes nondum inter hereticos erant annumerati sicut iconoclaste, sed tolerabantur quandiu diuine gratie lumine illustrarentur, quod postea factum est.

XLII. Frustra laborant aduersarii ne Gregorias probetur adorator sacrarum imaginum.---Confutatis igitur iis que ab aduersariis in eodem libro Capitulari ex Gregorii pape scriptis obiicerentur eidem Adriano pontifici, ad ea modo transeundum que longe post eiusdem pontificis obitum in conciliabulo Parisiensi  ab iisdem aduersariis habito ex eisdem Gregorii pape epistolis sunt obiecta. Atque primum quomodo aduersarii ipsi conati sint trahere sancti Gregorii uerba in sui defensionem erroris, locumque in epistola ad Secundinum, quo feriuntur, in suam ipsorum sententiam detorquere, audi ex actis citate superius pseudosynodi Parisiensis, cuius hec sunt uerba: 

»Sed quia hic ordo uerborum ita preposterus, atque a non intelligentibus confusus uideri potest, ut nisi caute consideretur, ita a nonnullis minus capacibus intelligi possit, quasi beatus Gregorius id quod prius omnibus illicitum esse predixit, se fecisse, sibique faciendi licitum esse testetur: quod quam absurdum, quamque contra Dei Ecclesie religionem de tanto ecclesiastico doctore sentire indignum sit, nullus qui dicta eius scrutando uel legendo cognouit, ignorare permittitur. Nam ut sibi ipsi contrarius esse debeat, iustitia uel rectitudo sancte Dei maximeque  Romane Ecclesie sustinere non ualet. Quod et si paupertas insipientie nostre id intelligere non ualet, melius, ut contra insipientiam, quam contra tantam a Deo datam sapientiam insurgere presumat. Sed et si ipsum modicum sensum nostrum uirtus misericordie Dei aliquantulum illuminare dignatur, quomodo id ipsum contrarium sibi non sit, facillime intelligetur.

XLIII. »Nam quia ab imaginum adoratione adorantes compescuerit, nulla dubitatio est; in eo uero quod ad Secundinum scripsit: Nos quidem non quasi ante Diuinitatem, ante ipsam prosternimur, sed illum adoramus, quem per imaginem, natum aut passum uel in throno sedentem recordamur. Ubi, ut premissum est, ac si sibi contraria dixerit, intelligentie nostre se caligo confundit. Sed ne nos non necessaria ignorantia id non intelligendo, diutius torqueat; sensus eiusdem sententie talis est: Nos quidem ante ipsam non prosternimur, quasi ante Diuinitatem, sed illum adoramus, etc. Quod tale est ac si regi in  throno sedenti dicas: Nos quidem, o rex, non quasi ante Diuinitatem, ante te prosternimur, sed illum adoramus, quem per imaginem tuam, quia homo es, Dominum Iesum Christum hominem recordemur natum aut passum, uel in throno sedentem cuius imitator es tu sedens in throno. Nunquid tali dicto mox consequens est ut eumdem regem adorare compellar sedentem in throno? Ita nec in eo quod dicitur: Nos quidem non quasi ante Diuinitatem ante ipsam prosternimur, sed illum adoramus, etc.

»Ad imaginum adorationem inuitamur, quia sicut in multis diuine auctoritatis uoluminibus sententias ordine uerborum prepostero scriptas inuenimus, ita quoque factum esse, eo sensu ut supra dictum est, hoc in loco minime dubitamus. Cum enim ibi scriptum sit: Nos quidem non quasi ante Diuinitatem, ante ipsam proternimur. Quis non animaduertat, id ipsum magis refutando, quam imperando, uel adorando eamdem adorationem imaginum dictum esse,  ita ut dictum est? Quanto magis  ordo uerborum suo restituatur in ordine, omnem quemcunque ob nimiam simplicitatem errantem, in eo quod beatum sancte Dei Ecclesie doctorem aduersum se ipsum sensisse estimabat, corrigere poterit? Insuper etiam si quemquam subtilius intelligentem hoc negligentius minusue intente legere contigisset, facillime se ipsum diiudicante, cur aliquando aliter senserit, ad sobrium intellectum reuocare poterit.

XLIu. »Si quis autem  magis suum sensum sequendo, illum uoluerit condemnare, quam se corrigere, nulli dubium quin ab uniuersa, maxime tamen a sancta Dei Romana Ecclesia debeat condemnari. Nequaquam enim fieri potest ut he due sententie sibimet contrarie non existant, una qua populus ab adoratione imaginum, ne criminis, id agendo, reus appareat, prohibeatur; altera uero que illum id  ipsum egisse, ceterosque ut hoc faciant docuisse perhibeatur. Sed absit hoc in tanto talique generali catholice Ecclesie magistro, ut qui uniuersas perplexas Scripture questiones, que sibi contrarie uidebantur, eique ad explanandum uel tractandum occurrerunt, nunquam dissidentes relinquere consueuit, sua sibimet dicta discordantia reliquisset.« Huc usque in synodo Parisiensi sapientes illi, quos superius numerauimus, herentes in salebris, in syrtibus nauigantes, e quibus emergere nesciant, precluso semel ab iisdem aditu ueritati, qui si patuisset, aperta luce, ipsius ueritatis radiante fulgore, perspicue intellexissent, his S. Gregorii scriptis ad Secundinum illustratam esse obscuritatem eiusdem litterarum ad Serenum, nimirum uetitum in illis a S. Gregorio cultum latrie impendi imaginibus sacris, rationi uero decentem assertum et suo exemplo demonstratum in dicta epistola ad Secundinum.

XLu. Aduersarii reprehensione digni.---Sed ut  hec certiora fiant, quid de huiuscemodi ante sacras imagines prostratione et adoratione eiusdem S. Gregorii pape necnon Eleutherii uiri sanctissimi idem eodem uolumine Adrianus pontifex scribat, sic accipe: »Sed et S. Gregorius papa in monasterio suo publicum fecit oratorium, et ipsum diuersis historiis pingi fecit, atque sacras ibidem erexit imagines: ubi et cum beato Eleutherio pro egritudine stomachi sui ingressus, in oratione pariter exauditi sunt. Et ille uir sanctus Eleutherius, quem dicunt et mortuum suscitasse, ante ipsas sacras imagines se prosternens, diuinam exorare clementiam cum sancto Gregorio non dubitauit; sed fidem ferentes perfectam, pariter exauditi sunt, et usque hactenus apud nos eedem uenerantur.« Hec de sancto Eleutherio atque Gregorio.

uidisti, lector, re ipsa prostratum ante sacras imagines sanctum Eleutherium cum Gregorio pro recuperanda eius ualetudine exorasse, ut nichil sit quod  queras interpretationem uerborum, ubi ipsa facta proclamant. Ex quibus pariter intelligas quam procul absit ab aduersariorum fatua illa assertione, quod Adrianus professus se cum S. Gregorio eamdem sequi sententiam, aduersus septimam synodum adorationem sacrarum imaginum condemnarit, cum potius ex eius scriptis ualidissime roborauerit.

Mirandum plane atque dolendum est preclariores huius seculi eius prouincie uiros nominatim superius recensitos sub duobus imperatoribus Carolo et Ludouico adeo contentiose, et animo penitus refractario, pertinaci studio, indefesso conatu, inflexibili proposito uoluntatis aduersus adorationem sanctarum imaginum contra septimam synodum obstrepuisse,  clamasse  insaniisse, ut nichil reueriti ecumenice synodi maiestatem, neque tot pro ea pugnantium Romanorum pontificum potestatem, usi patentibus, ut uidisti, mendaciis, male percepte Gregorii pape sententie innitentes, a communi Ecclesie catholice sententia resilierint, atque aduersus eius usum atque doctrinam scripserint, turbasque miscuerint, spicula calumniarum intorserint, aliaque plura coniunxerint sua ipsorum existimatione prorsus indigna, dum in suum ipsorum errorem Gregorium ipsum penitus reluctantem et contra sentientem adducere, et eius erroris auctorem cogerent profiteri.

XLuI. Gregorius cultor imaginis sancte crucis.---At insuper et iidem ipsi asserunt fuisse Gregorium imaginis sancte crucis adoratorem: quod summa cum laude magnaque gloria unus ex nominatis idem qui supra Ionas episcopus Aurelianensis aduersus Claudium Taurinensem episcopum agens, sic ostendit,  cum hec ait: »Beatus Gregorius, de cuius dictis nemo, nisi immemor salutis sue, ambigit, in libro Sacramentorum ita meminit: Deus qui Unigeniti tui Domini nostri Iesu Christi pretioso sanguine humanum genus redimere dignatus es, concede propitius ut qui ad adorandam uiuificam crucem adueniunt, a peccatorum suorum nexibus liberentur.« Hec et alia plura quibus asseritur Gregorius S. crucis imaginem adorasse, et alios ut idem facerent docuisse, Ionas affert.

Sed qui bene offert, male diuidit Ionas, dum uidelicet asserens in Gregorio cultum crucis, neget in eodem cultum sacrarum imaginum. Cur male diuidis que ipse bene coniungit? Nonne ipse simul eadem ueneratione imaginem sanctissime Dei genitricis et imaginem crucis ex Iudeorum synagoga in ecclesiam uoluit reportari, ut dictum est nuper ex eius epistola ad Ianuarium? An non etiam idem ipse simul imaginem Saluatoris crucis coniunxit imagini,  dans ambas Augustino, ut iisdem munitus ingrederetur  in Angliam? Cur, inquam, cultu male diuidis, quas ipse una eademque religione sancte pieque coniunxit imagines crucis et Saluatoris? At nichil est quod in contrarium afferri possit: hec satis ad concilii Niceni, Gregorii atque Adriani defensionem. Deducta iam e controuersiarum spinetis et carduis, in planum et latum campum emergat oratio. At Carolo nulla quies: qui post concilii Francofordiensis tumultus, ad bellicos reuocatus labores, cum expeditione aduersus Saxones rebellantes profectus, eos Dei beneficio in deditionem accipit: hec annales sepe citati Francorum.





DE EADEM SYNODO.
[Ex Fabricio Biblioth. med. et inf. Latinitatis.]

 Capitulare de imaginibus non frangendis nec adorandis, sed ornamenti et memorie causa habendis, in eadem Francofurtensi synodo, auspiciis Caroli, Romam missum et distinctum in libros quatuor hoc titulo: Opus illustrissimi et excellentissimi seu spectabilis uiri, etc. . De hoc opere ita Georgius Cassander, epistola ad Ioannem Molineum data an. 1560, pag. 1103 Operum: »Quatuor illos libros aduersus synodum Grecorum de adorandis imaginibus Nicee habitam insignes appellaui, primum quod illustrissimi regis Caroli nomine et auctoritate, assentiente uniuersa synodo, cui et legati Romani pontificis interreant, conscripti et editi sint. Deinde quod uideam eos libellos in pretio et honore semper habitos fuisse; asseruatur enim hoc uolumen Caroli Rome in bibliotheca uaticana penitiore, ubi non nisi insignes et eximii libri reponi solent . . . Meminerunt eius apud ueteres, qui de concilio Francofordiensi scripserunt, et Hincmarus archiepiscopus Rhemensis, uir rerum ecclesiasticarum peritissimus et studiosissimus,  et proxime superiore etate Nicolaus de Cusa ex auctoritate eiusdem Hincmari: nostra uero etate Augustinus Steuchus, Eugubinus episcopus, bibliothecarius pontificis . . . Breuiter, citatum honorifice hoc uolumen et laudatum lego, damnatum, reprehensum, imo uel notatum non lego. Quod si quis Carolum imperatorem contemnat, certe talis a scritoribus eius etatis habitus non est; et quod illi peritie rerum et sacrarum defuit, id assidua consuetudine doctissimorum uirorum suppleuit, in quibus facile princeps fuit Alcuinus, ab aliquibus Albinus dictus, cuius precipue opera hos libros conscriptos ut credam, facile adducor, cum et ille rerum sacrarum peritissimus fuerit, et Carolo familiarissimus, et stylus satis congruat; imo integrum quoddam caput in hos libros totidem fere uerbis in commentariis in Ioannem eiusdem Alcuini positum deprehendi, ut prorsus Alcuini esse uideatur; quod tamen Carolus, sententiam totius synodi Francofordiane secutus, pro zelo sue fidei suo nomine conscribi et  euulgari uoluerit, Illud certe constat, synodum illam Grecorum Nicee iterum habitam in celebri illa synodo Francofordiensi reiectam fuisse, qua parte statuebat imagines sanctorum adorandas, omnesque, Gallicanas  precipue Ecclesias, in eadem sententia fuisse, ut indiscretam illam imaginum adorationem, quam Greci exigere uidebantur, improbauerint.«





 DE SYNODO FRANCOFORDIENSI FRANCISCI LAURENTII SURII AD LECTOREM ADMONITIO.


 Synodi apud Francofordiam habite non pauci scriptores meminerunt, et nostre quoque etatis heretici plurimum eam iactitant, tanquam in illa damnata sit ecumenica synodus Nicena secunda, que statuit imagines  pie ac religiose uenerandas. Atque ad hanc suam sententiam stabiliendam citant Reginonem, abbatem Urspergensem, et quosdam alios, cum tamen et in Reginone et Urspergensi non obscura utriusque deprauati uestigia liceat animaduerti, aut certe Urspergensis lapsus sit, dum sub Irene ait Constantinopoli synodum habitam: et si quos preterea allegant, id more suo faciunt, id est, fide non bona. Iam uero etiam ipsi hac in re tam belle inter se concordant, ut etiamsi illis accedere uelis, nescias cui potissimum fides habenda sit. uerum hoc apud id genus homines iam antiquitus in more positum est nullius pensi habere qua fide rem gerant, modo suum errorem utcunque adstruxisse uideantur. Hoc autem pro comperto habendum est, in synodo Francofordiensi nichil actum esse contra Nicenam synodum, sed eam potius damnatam esse que sub Constantino Copronymo imperatore impiissimo ab iconomachis habita est Constantinopoli contra imagines, quamque illi septimam ecumenicam dici uoluerunt, sed impetrare frustra conati sunt. Hoc  enim est quod Urspergensis ait, eam nec septimam, nec aliquid dictam esse, sed quasi superuacuam ab omnibus abdicatam. Porro ad synodum Francofordiensem frequentes admodum, id est, plus minus trecenti ex Germania, Gallia, Italia episcopi conuenerunt, nec Adrianus pontifex suos uoluit legatos abesse: que res in causa fuisse putatur, quod Patres qui illi interfuerunt, eam plenariam uocarunt. Nec tamen sola imaginum controuersia illic agitata est, et contra Iconomachorum pseudosynodum Constantinopolitanam prolata sententia, sed etiam Elipandi heretici; qui tum sedis Toletane in Hispaniis erat episcopus,  impium dogma Christum Dei Filium adoptiuum asserens profligatum est. Atque hec pars sola in his, que iam edimus, exstat, aliis omnibus, que contra Iconomachos acta sunt, prorsus aut amissis, aut  certe alicubi adhuc delitescentibus. Quod qui acciderit, etsi certo affirmare non possumus, tamen probabilis coniectura est, factum id esse opera illorum, qui quatuor illos libros contra Nicenam secundam synodum conscripserunt, qui hodie sub Caroli Magni nomine typis excusi uisuntur, non absque insigni contumelia tam sancti et catholici principis, et putida fraude hereticorum nostrorum, qui se euangelicos dici uolunt: quorum incredibilis impudentia etiam in hoc apparet, quod cum modis omnibus docere uelint in Francofordiensi concilio reiectum esse Nicenum secundum, afferunt pro se decretum Francofordiensis synodi, quo illorum deplorata mentiendi et quidlibet fingendi libido ita coarguitur, ut mirum sit illos unquam in cuiusquam boni uiri ausos esse prodire conspectum. Est autem decretum huiusmodi, aut potius decreti particula quedam: »Allata est, inquit, in medium questio de noua Grecorum synodo, quam de adorandis imaginibus Constantinopoli fecerunt.« Ubi homines uersuti cum uellent lectori persuadere,  Nicenam synodum hic intelligi oportere, decretum Francofordiense corruperunt quidem, sed mirabili Dei iudicio, ut illorum impostura omnibus proderetur, obliti sunt Constantinopolim eradere, atque eius loco Niceam substituere. Iam uero dum Constantinopolis relicta est, nemo tam stupidus est, qui non animaduertat eam synodum Francofordie explosam esse, cuius supra meminimus. que sub Constantino Copronymo ab Iconomachis habita est Constantinopoli. Sed ualeant isti cum malis artibus suis.





IN EAMDEM SYNODUM MANSI ADNOTATIO.


 Utrum hoc concilio acta concilii Niceni II de cultu imaginum reprobata fuerint.

Ita docuerunt hoc tempore Alanus dialog. Iu, cap. 18 et 19, et dialog. u, cap. 12 et 13; Sanderus lib. II de Imaginibus, cap. 5, et lib. uII de uisibili Monarchia, num. 613; Surius in prefatione huius concilii, uerbo, Concilium; uasquius lib. II de Adoratione imaginum, disp. 7, cap. 5 et seq.; Suarez, tom. I, pag. 3, disp. 54, sect. 3. Confirmatur auctoritate concilii Senonensis in decretis fidei capite 14, ubi sic ait: »Carolus Magnus Francorum  rex Christianissimus Francofordiensi conuentu, eiusdem erroris  suppressit insaniam quam infelicissimus quidam Felix in Gallias et Germaniam inuexerat.« Platina in uita Adriani sic ait: »Biennio post Theophylactus et Stephanus episcopi insignes Adriani nomine Francorum et Germanorum synodum habuerunt, in qua et synodus, quam septimam Greci appellabant, et heresis Feliciana de tollendis imaginibus abrogata est.« Idem fere dicit Paulus Aemilius lib. II de Gestis Francorum prope finem: ait enim concilium Francofordiense egisse  contra hereticos damnantes imagines: »Et imaginibus, inquit, suus honos seruatus est.« Blondus decad. II, lib. I; Sabell. lib. et enneade uIII; Nauclerus generat. 27; Gablisardus Arelatensis in Chronol., ann. 816. Alanus predicto loco refert hereticum quemdam Anselmum Riid affirmasse Nicenam synodum pseudoseptimum concilium Constantinopolitanum de abolendis imaginibus tanquam hereticum exsecrasse, idemque fecisse Adrianum papam et Carolum regem Francofordie.

Nicenam II synodum a Patribus huius concilii condemnatam esse sensit reuerendissimus et illustrissimus cardinalis Baronius. Iam ante illum fere idem scripserat reuerendissimus et illustrissimus etiam cardinalis Bellarminus libro uII de Imaginibus, cap. 14, etc. Sed ab eorum sententia me prope inuitum abducunt due rationes, quarum prima est quod cum historie et acta concilii referant legatos summi pontificis Adriani, quos Ado in Chronico  Theophylactum et Stephanum nominat, huic concilio interfuisse, fieri non potuerit ut totum concilium ignorauerit qua auctoritate uera septima synodus Nicena congregata, et quid in ea definitum fuerit. Nam cum hec synodus paulo ante sub eodem pontifice coacta esset, non potuerunt legati eiusdem pontificis auctoritatem et doctrinam illius ignorare. Ergo etiamsi falsi rumores sparsi essent de illa uII synodo, ut Genebrardus nescio quo fundamento affirmat, potuissent Patres concilii Francorfordiensis a legatis summi pontificis instrui, ipsiusque uII synodi scriptis informari ac doceri. Imo cum celebratio Niceni concilii esset in uniuersa Ecclesia res celeberrima et maxime publicata, non est credibile quod inter episcopos uniuerse Gallie et Germanie hoc loco congregatos nemo repertus fuerit, cui de congregata septima Nicena synodo, eiusue per pontificem facta approbatione nichil plane constiterit. Accedit quod error ille adorandi imagines ut deos, potius est error gentilium, quam aliquorum hereticorum, uel eorum qui fidem Christi  profitentur. Ergo nulla ratione credibile est, quod Bellarminus et Baronius existimant Patres concilii Francofordiensis id existimasse, aut propter solos rumores falsos id temere credidisse, presertim cum nulla tunc esset in Ecclesia illius erroris suspicio, piique et catholici fuerint episcopi huius concilii, de quibus suspicari non liceat quod prauo aliquo affectu erga Orientales commoti, Patribus sacrosancti concilii Niceni errorem attribuerint, uel eorum sententiam instar hereticorum in deteriorem partem interpretati fuerint. Altera ratio, que me a Baronii et Bellarmini sententia compellit recedere, hec est: quod Patres huius concilii sepe profiteantur se procedere sub obedientia Romani pontificis; et in libro Sacrosyllabo sub finem, dum sententiam contra hereticos proferunt, subiungant hec uerba: »Reseruato per omnia iuris priuilegio summi pontificis domini et Patris nostri Adriani prime sedis beatissimi pape;« item quod iidem Patres in hoc concilio sepe  profiteantur, se maiorum traditiones sequi et ab eorum uestigiis non discedere: et quod Carolus Magnus, qui huic concilio interfuit, in epistola ad episcopos Hispanie dicat, se in primis consuluisse apostolice sedis pontificem, quid de causa in illo concilio tractata sentiret: quodque paulo infra hec uerba subiungat: »Apostolice sedi, et antiquis ab initio nascentis Ecclesie et catholicis traditionibus tota mentis intentione, tota cordis alacritate coniungar.« Que sane Patres concilii profiteri non potuissent, si sacrosanctam Nicenam synodum a sede apostolica confirmatam condemnassent. Nam, ut supra probaui, ex falsa informatione non potuerunt in facto errare. Itaque si scienter et per errorem hec fecerunt, utique cum pertinacia et heresi ista fecerunt; atque ita de auctoritate sedis apostolice aliter senserunt, aliter locuti fuerunt. Que cum meo iudicio de tanto et tali episcoporum cetu non sint presumenda, non est uerisimile id, quod aiunt reuerendissimi et illustrissimi  cardinales Bellarminus et Baronius, ipsos Patres concilii coram legatis summi pontificis et principe catholico, septimam synodum auctoritate pontificia confirmatam condemnasse, et Adriano summo pontifici restitisse. Accedit quod si huius synodi auctoritate Nicenum concilium damnatum, atque ita error iconomachorum ex mala etiam informatione reipsa approbatus esset, certe ante nostra tempora, illius erroris aliquis sectator eius auctoritate se suamque sententiam munire studuisset: quod tamen nullus fecit, maxime cum paulo post Carolum Magnum in eadem Gallia exortus fuerit Claudius Taurinensis, qui errorem illum in Occidentalem Ecclesiam introducere uoluit: quem sane plurimum confirmare potuisset auctoritate Occidentalis plenarii concilii, si errorem illum definitione confirmasset. At uero neque Claudius in suum fauorem illud adduxit, neque Ionas Aurelianensis, qui contra illum eodem tempore scripsit, et illius fundamenta confutauit, quidquam de concilio  Francofordiensi respondit, uel quoad hanc partem scripsit. Addo ad extremum, quod Romana Ecclesia nullum unquam prouinciale concilium quoad partem aliquam etiam approbauerit et receperit, in quo alia quadam ex parte cum pertinacia et heresi aberratum fuerit. Hoc prouinciale concilium, quoad eam partem que de seruitute et filiatione Christi definiuit, ab Ecclesia receptum et approbatum esse supra annotaui; non est ergo credibile quod eodem hoc concilio Nicena synodus ulla ratione condemnata fuerit. Quare non possum non hac in re illam tueri sententiam que auctoritatibus et rationibus supra allegatis munita, sacrosancti ecumenici concilii Niceni II auctoritatem contra omnes iconomachos plurimum defendit, exornat et auget. Sed dices, quid est respondendum ad auctoritates librorum Carolinorum, Hincmari, Aimoini, abbatis Urspengensis, Reginonis, Adonis et Ioannis Auentini, qui omnes affirmant septimam synodum in concilio Francofordiensi damnatam esse? Respondeo, Diuersi diuersa sentiunt; Alanus, Sanderus  et Surius locis supra allegatis dicunt, pseudoseptimam synodum sub Copronymo Constantinopoli habitam a Patribus huius concilii condemnatam esse; sed cum predicti historiographi scribant omnes illam synodum septimam hic condamnatam que pro adorandis imaginibus habita est sub Constantino et Irene, sine dubio non illam pseudoseptimam, sed potius ueram septimam synodum eos intellexisse concedendum est; quia hec, non illa pro adorandis imaginibus tempore Irene imperatricis celebrata fuit. uasquius libro II de Adorat. cap. 7, disputationis septime, aliique plures concedunt, apud Hincmarum aliosque predictos scriptores rerum Germanicarum de Nicena synodo sermonem esse; sed id, quod referunt, falsum esse, falsaque pseudo-Caroli relatione deceptos ita sensisse, adeoque non maiorem fidem ipsis quam pseudo-Carolinis libellis, attribuendam esse. Ego uero cum Francisco Suarez uiro doctissimo opinor  hanc responsionem  infirmis coniecturis et testimoniis niti, que sibi ipsis non constant.

»Nam inprimis, ut incipiamus a prefatione Eli-Phili, in qua totus discursus superioris responsionis precipue fundatur, nulla fides ei adhiberi potest: nec uerisimile est reliquos omnes historicos illi soli fuisse innixos.

»Primo quidem, quia auctores precedentis opinionis dubitant an in illa prefatione ut est in suo originali, Francofordiense concilium nominetur: et probabilius credunt, parenthesim illam, in qua Francofordiensis concilii fit mentio, fuisse ab aliis interpositam. Quod si hoc uerum est, neque Hincmarus, neque alii historici potuerunt ex hac prefatione sumere illam sententiam de damnatione synodi Nicene in Francofordiensi, sed ad summum, in aliquo conuenticulo imperitorum et hereticorum hominum, a quibus fortasse liber ille editus est.

»Unde sumitur secunda coniectura: nam omnium recte sentientium iudicio liber ille fuit a Carolo  magno editus, sed ab aliquo uel aliquibus hereticis, qui illum uel occulte uel palam Carolo obtulerunt: Carolus autem illum ad pontificem Adrianum misit, qui in scripto ad Carolum de imaginibus, librum illum ex professo confutauit. Que omnia late probant Alanus supra, et Bellarminus dicto libro secundo, capitulo decimoquinto; ergo non est uerisimile Hincmarum uirum catholicum et doctum, ex sola illius libri auctoritate factum illud concilio Francofordiensi attribuisse.

»Tertio, quamuis ille liber tempore Caroli editus fuerit, tamen de prefatione, que nunc ei prefigitur, merito Alanus et Surius dubitant an sit antiqua, uel nuper ab aliquo heretico edita et supposita, uel saltem corrupta: nam qui prefatur, uel ficto uel ementito nomine Eli. Phili. se nominat, ut seipsum occultet, quod statim suspicionem alicuius deceptionis generat, presertim in re adeo lubrica, et ex se suspecta. Et preterea, quantum ex his que Alanus  capite decimo octauo refert, coniectare possum, ipse Eli. Phili. se alium a Carolo esse ostendit: nam ex professo in eadem prefatione ostendere conatur Carolum fuisse illorum librorum auctorem, re prius deliberata cum episcopis concilii Francofordiensis; fuit ergo auctor illius prefationis Eli. Phili., non Carolus: et illa prefatio non fuit edita tempore Caroli magni: ergo nichil probabile de illa credi potest, nisi quod ab eodem sit edita, a quo denuo liber ille inuentus, uel typis mandatus ante quadraginta quatuor annos solummodo. Et minimum improbabile fit Hincmarum et alios antiquos historiographos ab illa prefatione sententiam suam hausisse.

»Quarto obstat  quia auctor prefationis dicit, synodum illam, que a Francofordiensi damnata est, Constantinopoli fuisse celebratam: hec enim eius uerba referuntur: »Allata est in medio questio de noua Grecorum synodo, quam de adorandis imaginibus Constantinopoli fecerunt:« ex quo uerbo colligi potest, eum non de  Nicena, sed de Constantinopolitana synodo loqui: uel certe, cum dicat, in illa synodo actum esse de adorandis imaginibus: cumque etiam dicat  Constantinopolim sitam esse in Bithynia, colligitur hominem illum prorsus fuisse imperitum, nullaque fide dignum: aut certe inferri potest, eum ex aliqua traditione aut fama credidisse quamdam Constantinopolitanam synodum reiectam esse in Francofordiensi, ignorasse uero quid in ea actum fuerit, et ex errore id addidisse.

»Ex his etiam constat quam sit infirmum testimonium Hincmari, ut credamus eum testatum esse, concilium Francofordiense damnasse synodum Nicenam ex sola auctoritate prefationis libri Carolini; cum uerisimilius sit Hincmarum talem prefationem non uidisse. Unde Alanus supra merito fidem non habet huic testimonio, nec credit esse Hincmari, quia nec liber ille Hincmari, unde sumptum dicitur, exstat, neque ad nos peruenit, nisi ex relatione Illyrici  heretici, cui nullam fidem adhibemus, neque scimus unde fragmentum illud decerpserit, presertim cum Trithemius inter opera Hincmari illum non numeret. Deinde in illismet uerbis multa sunt falsa, et inter se pugnantia, uel parum probabilia.

»Primum, quod asserit in quadam uII synodo Grecorum quosdam dixisse imagines esse confringendas, alias uero esse adorandas; nam hoc non in una synodo, sed in diuersis accidit: et ita uidetur utramque synodum confundere, nam utramque illam partem dicit, non sano intellectu esse ibi definitam. Deinde, quod ait synodum Nicenam sine auctoritate pape fuisse habitam, et Romam missam.

»Rursus, quod ait Romanum papam illam synodum Nicenam ad se missam, et in Franciam directam ut ibi  examinaretur, uel corrigeretur, est per se improbabile et ab omni uera historia alienum.

»Denique quod ibi dicitur de uolumine contra Nicenam  synodum edito, et ab imperatore Romam misso per quosdam episcopos, non consonat cum eo, quod Hadrianus refert, Carolum misisse ad se librum per Engilbertum abbatem.

»Denique de aliis historicis omnibus necessario est fatendum, aliquem errorem in eorum scriptis contineri, nam in primis Aimoinus, quem abbas Urspergensis secutus est, expresse dicit synodum Francofurti damnatam, Constantinopoli congregatam fuisse; cur ergo interpretabimur eos de Nicena loqui?

»Dices, Qui addunt, Sub Constantino et Irene.

Respondet Alanus, illos libros quoad hanc particulam ab aliquo Iconomacho fuisse corruptos. uerum quia hoc probari non potest, nec fieri satis uerisimile, dicam potius Aimoinum errasse, ignorantem quo tempore Constantinopolitana pseudosynodus congregata fuisset.

Deinde Regino, quem Auentinus imitatur, illam  synodum uocat pseudosynodum Grecorum, quo nomine appellata est ab omnibus catholicis illa synodus Constantinopolitana uII, nam Nicena nec pseudosynodus appellari potuit, cum uerissima fuerit, nec Grecorum tantum, cum uniuersalis fuerit, et summi pontificis auctoritate coacta, cuius contrarium de illa synodo ibi indicatur.

Dices: Quomodo ergo dicit Regino illam synodum fuisse factam, pro adorandis imaginibus? Respondet Alanus, legendum esse, pro non adorandis: et particulam non uel incuria uel malitia fuisse sublatam. Sed est difficilis responsio, cum id probari non possit. Libentius dicerem ignorasse illos auctores quid in conciliis Grecorum tractatum ac definitum fuerit; sicut de Nicena synodo prior opinio dicebat: nec sine fundamento, quia illa pseudosynodus Constantinopolitana nunquam est in Latinum conuersa, quod nobis constet: et synodus etiam Nicena post longa tempora Latinitate est donata; et ex historiis illorum temporum nichil fere certum  scire potuerunt de his que in illis synodis tractata sunt.

Ad uerba Adonis Alanus acute respondet, uerba illa, »pro adorandis imaginibus« non esse coniungenda cum precedentibus, sed cum subsequentibus, interposito comate hoc modo, »pseudosynodus, quam septimam Greci appellant, pro adorandis imaginibus abdicata penitus,« id est, in defensionem adorationis imaginum, penitus abdicata est. Qui sensus est quidem satis consentaneus uerbis ipsis: immo uix aliter commode construi possunt, quia nulla synodus appellata est septima pro adorandis imaginibus. Quod si hic sensus uerus est, fortasse Regino uerbis Adonis fuit deceptus, nam uel equales fuere, uel Regino iunior fuit: floruit enim Regino anno nongentesimo decimo, teste Trithemio, et tamen Ado texuit historiam usque ad annum octingentesimum septuagesimum septimum: fuit ergo Ado uel antiquior, uel, ut minimum, equalis: fieri  non potuit, ut Regino uerbis Adonis non satis intellectis deceptus fuerit, et ab eis occasionem errandi sumpserint abbas Urspergensis et Ioannes Auentinus, qui absque controuersia sunt longe recentiores. Imo et de Aimoino, uel Annonio idem dici potest, si fortasse ille est quem sub nomine Ammonii monachi refert Trithemius scripsisse de rebus Francorum anno nongentesimo. Quod si hic sensus non probatur, potius dicendum est  ignorasse Adonem quid tractatum sit in pseudosynodo Constantinopolitana, falsoque existimasse, in ea esse definitum imaginibus esse perfectam latriam tribuendam, quam nomine pseudosynodi Grecorum, Nicenam synodum intellexisse.

Ex his ergo omnibus saltem concluditur euidenter nullum ex historiis posse sumi firmum argumentum, quo existimetur, Concilium Francofordiense contra ueram imaginum adorationem, aut contra synodum Nicenam aliquid definiuisse. Ostendimus  item manifestis indiciis et rationibus, non potuisse concilium Francofordiense, si in eo de causa imaginum actum est, aut sententiam Hadriani pape, et Niceni concilii ueram definitionem et auctoritatem ignorare, uel ab eis sciens et prudens dissentire, supposita reuerentia, quam ex eius actis que exstant, scimus sedi apostolice detulisse. Relinquitur ergo, necessario fatendum esse uel historicos errasse, uel aliqua ex parte corruptos esse eorum codices, uel certe non de uera, sed de falso nominata septima synodo locutos fuisse. Et quidem de testimonio prefationis Caroline, et testimonio Hincmari, nulla omnino est habenda ratio: illius quidem, quoniam est ignoti auctoris, et suspecti, et quia non constat quo tempore aut loco scripta sit, aut edita, uel inuenta, et quia aperta continet mendacia, et falsa testimonia, que Nicene synodo imponit: huius uero, quia non constat tale testimoniu messe Hincmari, nisi ex relatione hominis heretici, et hostis imaginum: et quia ea  ipsa, que in illo testimonio referuntur, parum sunt uerisimilia, et aliis certis historiis consentanea. uideatur integrum opus ipsius Hincmari quod editum est anno 1615 Parisiis, ubi sine ulla lectionis uarietate Constantinopoli legitur. Que opuscula nunc integra reperies in bibliotheca ueterum Patrum anno 1618 Colonie excusa. De reliquis uero auctoribus, cum negare non possimus errorem aliquem in eorum libris reperiri, omnino eneruatur in hac parte eorum auctoritas. Propter quod posset aliquis libere negare, quidquam actum esse de imaginibus in concilio Francofordiensi, neque pro illis, neque contra illas, quia neque exstant acta illius concilii quoad hanc partem, neque ullus auctor catholicus ea se uidisse refert: nam que heretici isto tempore sub hoc nomine diuulgarunt, ab eis plane conficta sunt: unde neque exemplar designant ex quo illa transtulerint, neque locum in quo hactenus delituerint, ipsique inuenerint. Neque etiam ad uerbum describunt acta concilii, sicut in aliis conciliis fit, et sicut nos habemus  eam partem huius concilii, que est de filiatione adoptiua Christi.

Denique Ionas Aurelianensis, qui paulo post Carolum Magnum floruit, et contra Claudium Taurinensem  in defensionem imaginum ad Carolum Caluum scripsit, initio illius operis mentionem faciens concilii Francofordiensis, solum dicit in eo damnatum esse errorem Felicis de filiatione Christi adoptiua, nullam mentionem faciens, quod causa imaginum in illo concilio acta fuerit; et Walafridus Strabo in libro de Rebus ecclesiasticis capite octauo mentionem faciens erroris Grecorum circa imagines, dicit damnatum esse in concilio Romano sub Gregorio III, et subdit: »Ipsa denique querela Grecorum temporibus bone memorie Ludouici imperatoris, in Franciam perlata, eiusdem principis prouidentia scriptis synodalibus est confutata.« De concilio autem Francofordiensi nullam mentionem facit, cum tamen Walafridus eiusdem fere etatis auctor fuerit. Non ergo caret hic modus dicendi probabili coniectura.

Quia tamen tot historie, que mentionem faciunt concilii Francofordiensis, referunt aliquid de imaginibus in eo actum esse, suspicari cogunt aliquod habuisse huius rei fundamentum, et saltem traditione  uel fama publica ad eorum aures peruenisse, qui hoc scribere ceperunt, Adonis nimirum, uel Aimoini, aut Reginonis. Quare credibile est Hadrianum papam cum legatos suos ad concilium Francofordiense mitteret, per illos etiam misisse acta concilii Niceni, quod illo eodem tempore finitum fuerat, ut definitio illius toti Occidenti innotesceret. Atque ita fieri facile potuit, ut in concilio Francofordiensi nichil denuo de imaginibus ageretur, uel scriberetur, preter acceptationem concilii Niceni, et consensionem illorum patrum in damnando pseudosynodo Constantinopolitana: et hoc fortasse est quod Ado breuibus uerbis referre uoluit iuxta sensum supra traditum: et eadem est aliorum sententia, quamuis circa res alias uel circumstantias pertinentes ad illam pseudosynodum Constantinopolitanam, errorem aliquem ex ignoratione historie miscuerint. Quem errorem posteriores historici, ut uidimus, emendarunt, partim ratione et certa coniectura ducti, partim quia de Nicena synodo  clariorem notitiam adepti sunt. Sic igitur in re tam incerta merito concilium Senonense eam partem probabiliorem elegit, que ait concilium Francofordiense Niceno II consensisse.«





EX NATALIS ALEXANDRI DISSERTATIONE DE IMAGINIBUS EXCERPTA.



§ I.---Proponitur obiectio Dallei ex libris Carolinis petita.


 Dalleus Caluinista aliique eiusdem secte, et Forbesius aliique Lutherani scriptores, contra dogma catholicum de imaginum sacrarum ueneratione, librorum Carolinorum doctrinam obiiciunt, et probare nituntur eam septime synodi decretis plane esse contrariam, eiusque definitionem et fundamenta omnia conuellere. Que luculentiora sunt, hic expono.

1. Ubi Scripture loca examinauit Carolus Magnus, que Nicena synodus ad hanc causam protulerat, identidem testatur, quam illa constituit, imaginum »adorationem, neque per patriarchas, neque per prophetas, neque per apostolos, neque per apostolicos uiros, uspiam institutam esse« ; et toto eiusdem libri cap. 25 probat, »Nusquam ab apostolis, exemplis aut uerbis, institutum fuisse imagines adorare.« Legendum etiam libri primi caput 30.

2. Lib. II illius operis, cap. 21, solum Deum religioso cultu colendum et adorandum probat libri illius auctor, indeque colligit nullum cultum religiosum  esse imaginibus exhibendum. »Solum, inquit, Deum colere, ipsum adorare, ipsum glorificare debere, totius  diuine Scripture tuba terribilis intonat. Unde cauendum illis est, et modis omnibus pertimescendum, ne dum imaginum cultum et adorationem Christiane religioni ingerere nituntur, singularem unius Dei cultum et adorationem frustrare uideantur. Que duo ita inter se mutuo reluctantur, ut si unum steterit, aliud stare non possit . . . . Solus igitur Deus colendus, solus adorandus, solus glorificandus est; de quo per Prophetam dicitur: Exaltatum est nomen eius solius . Cuius etiam sanctis, qui triumphato diabolo cum eo regnant, ueneratio exhibenda est. Imagines uero omni sui cultura et adoratione seclusa, utrum in basilicis propter memoriam rerum gestarum et ornamentum sint, an etiam non sint, nullum fidei catholice afferre poterunt preiudicium: quippe cum ad peragenda nostre salutis mysteria, nullum penitus officium habere noscantur.«

Et lib. I, cap. 2, Nicene synodi Patres sic perstringit: »Non gratiam Dei in ea ueritate querunt,  de qua pia ueritas et uera Pietas dixit: Si permanseritis in uerbo meo, cognoscetis ueritatem, et ueritas liberabit uos ; sed in imaginibus artificum industria formatis, que spectatores suos plerumque, ob rerum gestarum memoriam, inducunt in admirationem; adoratores uero semper in errorem. Non enim mediocris est error, cum aliud adoratur religionis cultu quam is qui dixit: Dominum Deum tuum adorabis, et illi soli seruies .«

3. Ne quis cauillator, inquit Dalleus, hic obtrudat solemnem latrie et dulie, cultusue absoluti et relatiui distinctionem, Carolus omnem omnino adimit imaginibus in religione cultum, non adorationem modo diuinitati debitam, sed etiam »cultum, obseruationem , uenerationem , honoremque eum qui collo inflexo , uel capite summisso exhibetur , uel thuris et luminarium oblatione « constat: que uoces cultum quemuis religiosum, etiam latria  inferiorem complectuntur, eumque adeo quem hodie Ecclesia Romana imaginibus deferendum putat. uult enim Tridentina synodus fideles »imagines uenerari, osculari, et coram iis caput aperire, ac procumbere.«

4. Negat Carolus eam imaginibus exhibendam, uel uenerationem, que sanctis uita functis, uel adorationem, que uiuentibus ex caritatis et salutationis officio exhibetur; hoc est, ciuilem salutationem, que religioso cultu longe inferior est. »Si igitur angeli, inquit, siue homines, minime adorandi sunt, salua adoratione que caritatis et salutationis officio exhibetur, multo minus imagines, que rationis expertes sunt, nec salutatione nec adoratione digne, eo quod insensate sint, adorande sunt: que si adorande non sunt, imo quia non sunt, duplex illi in hac parte deliquium patrare perhibentur, siue quia eas adorant, siue quia ut hoc facerent, ab apostolis sibi traditum esse mentiuntur.« Hec lib. II, cap. 25.

5. Ne sacris quidem uasis equiparari imagines patitur librorum Carolinorum auctor, aut diuinarum  Scripturarum Codicibus; Nicenisque irascitur, qui eas res inter se comparauerant. At qui imaginibus hodie defertur honos, longo interuallo superat eum qui uasis uoluminibusque sacris in Ecclesia habetur. »Quanta  excellentia uasa diuino cultui mancipata imaginibus emineant, diuine legis instrumenta demonstrant; cum utique illa, precipiente Domino per Moysen in testimonii tabernaculo condita, et instituente uatum sanctissimo Dauid, per Salomonem in templo Hierosolymis condita atque dicata, et typicorum sensuum arcana significauerint, et in his que ad Dei cultum pertinent, diuturni ministerii officium gestauerint. He autem, salua ratione cherubim siue boum et leonum, qui non ad adorandum, sed ad rerum futurarum significationem conditi sunt, non solum a quoquam sanctorum non condite, uel dedicate, sed pene cunctorum diuine legis oraculorum testimoniis usquequaque sunt abdicate. Hec quoque uasa, que ad peragenda nostre redemptionis mysteria,  sancta habet Ecclesia, semper sunt fidelibus necessaria, semperque in diuino cultu officiosa. In uasis igitur Deo sacrificium, non in imaginibus offertur . . . . Denique sine imaginibus et lauacri unda, et sacri liquoris unctio percipi, et thymiamata adoleri, et luminaribus loca sacra perlustrari, et corporis et sanguinis Dominici consecratio effici potest; sine uasis uero nunquam. Nam et nostre salutis auctor, cum et ueteri Testamento terminum et Nouo initium poneret, non imaginem, sed calicem accepisse perhibetur: et per prophetam Dominus non ait: Mundamini, qui fertis imagines, sed: Mundamini qui fertis uasa Domini« . Hec lib. II, cap. 29.

Et cap. 30: »Diuine Scripture libris, inquit, imagines rite equiparari non possunt: cum Scripture diuine sint à Deo predestinate, et per momenta seculorum ad humane salutis emolumenta clementi exhibitione concesse, habeantque auctores sanctos et uenerabiles uiros uirtutum lampadibus et  miraculorum insignibus coruscantes, uel certe ipsum Dominum; imagines uero et gentilium errorum uanitate prolate sint, et nullam salutis exhibitionem, nullam sacramenti alicuius mortalibus prerogatiuam adducant, sed oculis tantummodo faueant, per quos quasi per quosdam legatos gestarum rerum memoriam cordibus mandent . . . . . Unde datur intelligi non picturas, sed Scripturas, ad nostre fidei eruditionem esse concessas. Quam ergo sit incautum, quamque a ratione remotum dicere: Sicut diuine Scripture libros, ita imagines ob memoriam uenerationis habemus, facile intelligere potest quisquis diuinarum Scripturarum cognitionem habet.« Et post multa sacrarum litterarum elogia hec subiungit: »Nihil igitur horum que perstrinximus, siue his similium, que breuitatis studio pretermisimus, in imaginibus, o imaginum adorator, o rerum insensatarum cultor, inuenire posse te constat, que dum his omnibus meritorum prerogatiuis careant, dolendus potius quam  mirandus es, cur eas diuinis Scripture libris, in quibus tot bona reperiuntur, equiparare affectes. Tu qui fidei tue puritatem in imaginibus conseruare te dicis, supplex eis astare memento, cum thymiamatibus: nos precepta Domini solerti indagatione perquiramus in diuine legis Codicibus. Tu luminaribus per lustra picturas, nos frequentemus diuinas Scripturas. Tu fucatorum uenerator esto colorum: nos ueneratores et capaces simus sensuum arcanorum. Tu depictis demulcere tabulis, nos diuinis mulceamur alloquiis. Tu figuris rerum insta, in quibus nec uisus, nec auditus, nec gustus, nec odoratus, nec tactus est: nos instemus diuine legi, que est irreprehensibilis, in qua testimonium Domini, iustitie siue precepta, timor siue iudicia eius inueniuntur.«

6. Idem auctor indignatur sanctorum martyrum et confessorum reliquiis et uestibus imagines a Nicenis in honore cequari. Nullam ergo omnino religiosam uenerationem imaginibus exhibuit; cum apud omnes in confesso sit, eam que reliquiis defertur,  longe infra latriam esse. »Sanctorum, inquit, corpora uenerari, eorumque reliquiis honorem exhibere non sine causa uetustas admisit . . . . Dicant illi ubi unquam iubeamur imagines adorare? Sancti in celestibus sedibus cum Christo uiuere et eorum ossa quandoque resurrectura creduntur: at imagines nec uixisse unquam creduntur, nec resurrecture . . . . imaginibus ergo que nec uixisse unquam creduntur, nec resurrecture, sed aut ignibus aut carie consumende perhibentur, adorationem soli Deo debitam impartiri, aut segnitiei est, si utcunque agitur; aut insanie, uel potius infidelitatis, si pertinaciter defenditur. Nos itaque nec cum uigilantio, eiusque sequacibus, reliquias abnegantes, nec cum Simone eiusque complicibus imagines adorantes, et reliquiis siue sanctorum corporibus opportunum obsequium exhibemus; et basilicas, prout libet, sanctorum imaginibus, siue etiam auro, argentoue exornamus; et seruitium adorationis, siue culture, soli Deo, cui  soli debetur, ipso opitulante, impendimus.« Hec libro III, cap. 24.

Multo minus patitur imagines componi cum cruce, quia crucis uexillo antiquus hostis, non imaginibus, uictus est; et crucem iubemur tollere, non imagines. »Non sunt igitur imagines cruci equiparande, non adorande, non colende, sed huic mundo cum ceteris que mundi sunt relinquende.« Hec libro II cap. 26.

7. Hunc auctorem ne relatiuam quidem uenerationem admittere constat ex libro III, cap. 16: »Dicant igitur, inquit, quibus hoc tam peculiare est dicere, quia imaginis honor in primam formam transit: dicant si hoc legerint, aut quibus ualeant testimoniis approbare; Dominus namque et Saluator noster non ait: Quandiu fecistis imaginibus, sed: Quandiu fecistis uni de minimis istis, mihi fecistis . Nec ait: Qui imagines, sed: Qui uos recipit, me recipit« . Et lib. Iu, cap. 10, de Epiphanio  diacono sic loquitur: »Dixit enim, imaginem per nomen significationis, ad prime forme honorem, id est, ad sancti in cuius nomine pretitulatur, uenerationem posse deduci, quod fieri posse, nullis rationis indiciis euidentibus potest approbari.«

8. Nonne is auctor ea que olim a Nicenis et Romanis »ante sanctorum imagines concinnantur luminaria, et adolentur thymiamata,« palam et uerbis quidem acerbissimis insectatur? Nonne iis hoc nomine »uesaniam rationabiliter subsannandam« exprobrat? Nonne, quem damnat, huius uenerationis ritum sic describit, ut eumdem esse cum eo appareat, qui ab aduersariis usurpatur? Nam de duarum pulchrarum feminarum imaginibus uerba faciens, quarum una Marie sit, altera ueneris; »Ista, inquit, qui superscriptionem Dei Genitricis habet, erigitur, honoratur, osculatur.« Que nemo non uidet, inquit Dalleus, eadem illa esse que hodie fiunt.

9. Eodem pertinet quod ille scribit lib. Iu, cap.  21. Refert enim eo loco B. uirginem pingi solitam, aselli gestamine uectam, puerum in ulnis ferentem, Ioseph preuio in Aegyptum descendentem. Ex ea autem pictura argumentatur: Si imago uirginis adoranda sit, adorandam itidem esse animantis imaginem, quod nullo pacto earum in adorando diremptio fieri possit: »Aut utriusque adoratio est spernenda, aut utreque sunt adorande.« Ergo cum hoc sit absurdissimum, illud ponendum atque confitendum esse concludit. Iam quis non intelligit, ea ratiocinatione quamlibet imaginum adorationem, seu absolutam, seu relatiuam, seu latriam, seu duliam, omnino funditusque subuerti, cum istorum cultuum nullus, quantumuis exiguus, animantis imagini conueniat? »Cum ergo, inquit, altera ab altera dirimi sine dissidio nequeat, et utreque, ne forte animantis imago adoretur, adorari non debeant, restat ut utreque adorationis honore careant: et ornamentorum solummodo in basilicis, aut in quibuslibet locis loca teneant, et aspicientibus rerum gestarum memoriam  prebeant.«

10. Preterea, Nicenos Patres imprudentie et presumptionis arguit lib. III, cap. 11, quod anathema dixerint totius mundi Ecclesiis, antequam a singularum prouinciarum Ecclesiis, missa legatione, scriptisque epistolis sciscitati essent, »Utrum imagines adorari, aut non adorari deberent.« Illud eorum anathema »dementissimum« uocat; aitque, »Tolerabilius esse ab istis exsecrari, quam cum illis res insensatas contra diuinarum Scripturarum instituta adorare.« His itaque aliisque de causis, Nicenam hanc synodum longe et ultra quam dici potest, ab illa distare ait que olim in eadem urbe contra Arii perfidiam habita fuerat: »Cum illa, inquit, Ecclesiam catholicam ab errore reducat, ista e contrario in errorem inducat; illa a periculosissimo Arii naufragio eam depellat, ista eam in adorandarum imaginum naufragium coactam impellat; illa Filium esse Patri consubstantialem et ceternum perdoceat,  ista res insensatas adorare percenseat, etc. In illa exsecrentur eorum blasphemie, qui, Filium cessentialem Patri nec credunt, nec fatentur; in ista abominetur, eorum puritas, qui, spreta picturarum adoratione, soli Deo se seruituros strenua mente et deuoto pectore profitentur.« Ex quibus colligit Dalleus, cap. 3, nouam tum temporis apud Christianos fuisse opinionem, quam nunc de imaginum ueneratione tuemur, eamque catholicos tum impugnasse, sicut hodie protestantes oppugnant; Carolum Magnum, inquam, totumque una Germanie ac Gallicane Ecclesie clerum.



§ II.---Responsio illorum confutatur, qui libros Carolinos alicuius heretici opus esse scripsere; et ostenditur illorum auctorem esse Carolum Magnum.

Cum Surio, et Bellarmino, aliis nonnullis uisum est libros Carolinos religiosissimo imperatori perperam ascriptos, et a nescio quo scriptos heretico,  ipsiusque oblatos maiestati, ab eos missos ad Hadrianum Romanum pontificem per Angilbertum abbatem, ut eos refelleret; sed non ita se res habet. Fuerunt enim hi libri uel a Carolo Magno uel, eo iubente, ab alio, regio eius nomine compositi ac uulgati.

Id uero probatur ex totius operis prefatione. »Quoniam, inquit, in Ecclesie sinu regni gubernacula Domino tribuente suscepimus, necesse est ut in eius defensione, et ob eius exaltationem, Christo auxiliante, toto annisu certemus.« Mox: »Quod opus, inquit, aggressi sumus, cum cohibentia sacerdotum in regno a Deo nobis concesso, catholicis gregibus prelatorum, non arrogantie supercilio, sed zelo Dei et ueritatis studio.« Et libri I cap. sexto, »Pippinum regem uenerande memorie genitorem suum« appellat; cuius suaque cura effectum ait, ut Gallicane alieque Occidentis Ecclesie, in psallendi ordine cum Romana concordarent.

Secundo, id probatur ex epistola synodali concilii  Parisiensis sub Ludouico Pio in eadem causa habiti, ad Ludouicum et Lotharium imperatores, data. »Eamdem porro synodum, inquit, cum sancte memorie genitor uester coram se suisque perlegi fecisset, et multis in locis, ut dignum erat, reprehendisset, et quedam capitula, que reprehensioni patebant, prenotasset, eaque per Angïlbertum abbatem eidem Hadriano pape direxisset, ut illius iudicio et auctoritate corrigerentur: ipse rursus fauendo illis, qui eius instinctu tam superstitiosa tamque incongrua testimonia memorato operi inseruerant, per singula capitula in illorum excusationem respondere que uoluit, non tamen que decuit, conatus est.«

Tertio, probatur ex Hadriani I responsione ad Carolum Magnum missa, qua primo testatus quanto cum amore Angilbertum abbatem suscepisset, addit: »Inter que edidit nobis capitulare aduersus synodum, que pro sacrarum imaginum erectione in Nicea acta est.« Tum per unumquodque capitulum responsum reddere aggreditur. Sunt autem ipsa Carolini  operis capitula, mutato duntaxat ordine.

Quarto, Hincmarus Rhemensis archiepiscopus, lib. contra Hincmarum Laudunensem, cap. 20, de synodo septima loquens a Francofordiensi concilio abdicata, hec subiungit: »De cuius destructione non modicum uolumen, quod in palatio adolescentulus legi, ab eodem imperatore  Romam est per quosdam episcopos missum, in cuius uoluminis quarto libro hec de uniuersalis nomine scripta sunt.« Atque hoc loco Hincmarus uigesimum octauum libri quarti caput describit, plane idem cum eo quod legitur in libris Carolinis a Tilio editis.

Quinto, exemplaria mss. uaticanum et Tilianum Caroli nomen preferunt. Postremi hunc fuisse titulum Tilius ipse Meldensis episcopus prodidit: »In nomine Domini et Saluatoris nostri Iesu Christi, incipit opus illustrissimi et excellentissimi seu spectabilis uiri, Caroli, nutu Dei regis Francorum, Gallias, Germaniam, Italiamque, siue harum finitimas prouincias,  Domino opitulante regentis, contra synodum que in partibus Grecie pro adorandis imaginibus stolide siue arroganter gesta est.« Itaque Carolus Magnus istius operis auctor est, aut certe eo iubente, ab alio ex eius persona et nomine illud est editum.

Quatuor tamen operis Carolini libros ad Hadrianum pontificem a Carolo Magno per Angilbertum missos non existimo, quanquam asserere uideatur Hincmarus, sed capitum duntaxat lemmata siue titulos. Primo, quia nec argumentis, nec conuiciis que toto continentur opere, pontifex respondet, responsurus utique si legisset; sed unicuique titulo simplicem eius quod reprehensum ac improbatum est, defensionem subiicit. Secundo, quia nec ad singula capitum lemmata respondet, nec eo, quo in libris quatuor proposita sunt, ordine. Tertio, quia Hadrianus, in Apologie cap. uigesimo quinto, postremum capitulum ex misso ad se capitulari refert, in quo Francofordienses presules ita loquuntur: »Ut sciat  dominus apostolicus, et Pater noster, et cuncta simul Romanorum Ecclesia, ut secundum quod continetur in epistola beatissimi Gregorii, quam ad Serenum Massiliensem episcopum direxit, permittimus imagines sanctorum quicunque eas formare uoluerint,« etc. Quod ultimum capitulum in libris Carolinis non exstat. Itaque non inanis est coniectura, Carolinos libros aliquot annis ante Francofordiensem synodum, iubente Carolo, uel eo etiam nauante operam, fuisse conscriptos, nempe post triennium a Nicena secunda synodo, id est, anno circiter Christi septingentesimo nonagesimo, ut ipsius Carolini operis prefatio testatur, postquam acta septime synodi, e Greco in Latinum translata, in Gallias perlata sunt. Que acta cum Francofordiensis concilii Patribus displicuissent, ac ea de re certiorem facere Hadrianum papam decreuissent, excerpta fuere ex libris Carolinis lemmata capitum, non eodem quo in libro erant, sed quo uisum est collectori, ordine. Ideo Capitulare id uocat  Hadrianus initio Apologie. Ut ut est, libros Carolinos Ecclesie Gallicane et Germanice tunc temporis de imaginibus sententiam exhibere constat, cum eadem tradant que Francofordiensis synodus, que Ionas Aurelianensis, que Agobardus, que Walafridus Strabo, que Parisiensis sub Ludouico Pio conuentus.

Nunc audiende ac diluende Bellarmini rationes, quibus probare sibi uisus est libros illos non a Carolo Magno, sed ab aliquo heretico scriptos esse. Prima est quod exstet Hadriani ad Carolum apologia, qua refelluntur: ex qua intelligitur ipsos ab aliquo heretico compositos, et a Carolo ad pontificem missos, ut ipsis responderet.

Responsio. Nulla est hec ratio: dissimulauit enim prudentissimus pontifex, quod non ignorabat, nomen auctoris horum librorum, nec Carolo Magno tribuere ipsos uoluit, qua parte reprehensioni obnoxii erant, ne illius animum offenderet; tribuit uero qua parte laude digni erant, ut ipsum demereretur. Quanquam non totum opus Carolinum ad Hadrianum pontificem  missum est, ut mox diximus, sed excerpta ex eo capitum lemmata: e quibus Carolo Magno postremum tribuit pro sua prudentia, quod illud unum approbatione dignum esset, cetera eius esse dissimulat. »Hoc sacrum  et uenerandum capitulum multum distat a totis supradictis capitulis, et idcirco eum agnouimus uestre a Deo seruate orthodoxeque regalis excellentie esse proprium in eo ubi recte fidei plena penitus confessa est sensum sanctissimi Gregorii sequi.«

Secunda ratio Bellarmini. Constat ex historicis, Gregorium II, Adrianum I, Leonem III, imperatores Grecos excommunicasse, et imperium in reges Francorum transtulisse, quia Greci imperatores iconomachi erant: non est ergo uerisimile Carolum Magnum eadem heresi laborasse, et pro errore Grecorum contra Romanum pontificem scripsisse.

Responsio. Libri Carolini iconomachos sexcentis in locis impugnant damnantque, tantum abest ut iconomachorum  sententiam tueantur. Non sequitur ergo Carolum Magnum illorum auctorem non fuisse, quia iconomachorum heresi infectus non fuit. De imperii translatione alias dicemus.

Tertia ratio Bellarmini. Claudius Taurinensis, iconomachie patronus, tempore Caroli Magni ne mutire quidem ausus est, teste Iona Aurelianensi episcopo. Summa igitur impudentia est libros contra imagines Carolo tribuere.

Responsio. Falsum semper supponit Bellarminus. Libri enim Carolini non fauent iconomachis, cum destrui non permittant imagines; imo nec earum honorariam adorationem penitus improbent, sed cultum duntaxat latrie, quem ipsis putabant a synodo septima decretum. Sicut ergo perperam colligeretur septimam synodum a concilii Francofordiensis trecentis Patribus, agente etiam Carolo Magno, damnatam non fuisse, quia Carolus Magnus religiosissimus princeps fuit, non iconomachus: ita perperam colligitur  libros Carolinos eo auctore scriptos non fuisse, quia iconomachus non fuit. Eadem quippe sententia est concilii Francofordiensis et operis Carolini.

Quarta ratio Bellarmini. In concilio Gentiliacensi sub Pippino Caroli Magni patre, Grecorum error contra sacras imagines, presentibus Greci imperatoris legatis, confutatus est; et ad concilium Romanum sub Stephano pro restituendis imaginibus celebratum misit Carolus duodecim Gallicane Ecclesie presules. Itaque immerito in iconoclastam transformatur Carolus Magnus.

Responsio. Totum concedimus; sed hinc non sequitur Carolum Magnum auctorem non esse librorum Carolinorum. Hi enim libri Gallicanorum presulum sententiam exprimunt ac propugnant, imagines in templis ad ornatum, et ad rerum gestarum memoriam seruandas, non uero adorandas. Quamobrem non transformatur in iconomachum Carolus Magnus,  etsi eorum asseratur auctor.

Quinta ratio Bellarmini. Carolus et Hadrianus semper fuere coniunctissimi, defunctoque Hadriano epitaphium posuit Carolus. uix igitur credi potest illum tam acri stylo in laudatum pontificem scripsisse, alteriusque fuisse fidei et religionis.

Responsio. Etsi coniunctissimi fuerint, sequiturne imperatorem a pontifice de cultu imaginum non dissensisse? Certe Ludouicus Pius coniunctissimus erat Eugenio II, a quo tamen in eadem questione dissensit, ut ex actis concilii Parisiensis compertum est. Sicut ergo Ludouicus Pius Ieremie et Ione Gallicanis episcopis in mandatis dedit, ut Eugenii animum leniter ad id quod optabant, inclinarent, et cum ipso reuerenter agerent ac modeste: ita uerisimile est Carolum Magnum in mandatis dedisse Angilberto abbati, ut uenerabundo, non procaci animo cum Hadriano ageret, et excerpta ex libris Carolinis capita contra Nicenam synodum secundam cum eo communicaret. Hec Hadrianus accepit, legit, confutauit.  Nihil propterea uenerationis et amicitie sue erga summum pontificem remisit Carolus Magnus. Nec sequitur Carolum Magnum et Gallicanos presules, alterius fuisse ab Hadriano fidei et religionis, quia imagines memorie tantum instructionisque causa habendas, non uero adorandas contendebant. Nondum enim erat eliquata et plane perspecta ueritas , nec agnoscebant adhuc plenarium ea de re totius Ecclesie concilium. Neque enim cum septimam synodum impugnabant, rem sibi putabant esse cum ecumenica synodo, sed cum nationali duntaxat concilio Grecorum. Ita passim librorum Carolinorum auctor profitetur, queriturque quod illa sibi uniuersalis aut septime synodi nomen arrogaret: Quam ecumenicam dici posse negat, ad quam soli Greci conuenissent,  reliquarumque prouinciarum Ecclesie conuocate, aut sententiam per epistolas encyclicas, more ecclesiastico, rogate non fuissent.

Sexta ratio Bellarmini. Certum est Carolum hominem Grece et Latine peritum, prudentem et ingeniosum fuisse: libri autem isti hominis barbari, imperiti ac leuis esse uidentur.

Responsio. Etsi rudes et inconditi fingantur hi libri, et tales uideri possint, si cum scriptis elegantioribus conferantur, non tamen si cum aliis eiusdem eui lucubrationibus componantur. Ingenium enim, eruditionem, facundiam tantam, quanta in prestantissimis illius seculi uiris effulgebat, sui auctoris testantur. Sed age, ea expendamus, quibus Bellarmini cardinalis censura nititur. Scriptor ille, inquit, Constantinopolim urbem notissimam in Bithynia esse dicit, cum nemo nesciat esse in Thracia; in eaque urbe concilium pro cultu imaginum celebratum asserit, cum tamen Nicee celebratum nemo nesciat,  nisi qui nichil legit. Tum quedam de eucaristia dicta Patribus Nicenis tribuit, que non ipsorum, sed aduersariorum erant. Sed he mentis non satis attente allucinationes, uel memorie lapsus sepenumero exquisitis eruditisque ingeniis excidunt. Sine imperitia ergo et stultitia nescire potuit Carolus Magnus Constantinopolim Thracie, non Bithynie, urbem esse. Asserere etiam absque fede ignorantie labe potuit, concilium pro cultu imaginum Constantinopoli celebratum, quia primo Constantinopolim conuocatum fuerat, et postea ob iconomachorum tumultus, Niceam translatum est. Tandem quod Nicenis Patribus iconoclastarum de eucaristia dicta tribuit, ex precipiti Nicenorum actorum lectione factum est: cum enim Constantinopolitane contra imagines pseudosynodi acta Nicenis permista sint, procliue fuit ut auctor, qui illa cursim legit, uel forte illorum duntaxat excerpta collecta ab homine non satis accurato, per incogitantiam ea uerba Nicenorum  Patrum esse putauerit, que reuera sunt iconomachorum.

Instat Bellarminus, librorum Carolinorum auctorem duo insignia mendacia de Nicenis Patribus, quo ipsis inuidiam conflaret, per summam calumniam obtrusisse; unum quidem, quod ii synodicum decretum sine consensu Romani pontificis fecissent; alterum, quod definiuissent, imagines cultu latrie adorandas esse.

Respondeo, Carolini operis auctorem nullibi asserere quod Nicena pro cultu imaginum synodus absque Romani pontificis auctoritate definitionem ediderit: imo scriptas a Constantino et Irene de synodo conuocanda ad Adrianum I litteras diserte nominat: Adriani cum Tarasio Constantinopolitano patriarcha coniunctionem ad imaginum adorationem asserendam ac promouendam memorat: ac Ioannem presbyterum obiurgat quod Hadriani et Tarasii conspirationem in causa imaginum adulatorie commendasset , et detorto Dauidici uersiculi  sensu: Misericordia et ueritas obuiauerunt sibi; iustitia et pax osculate sunt . Scripsit quidem Hincmarus lib. contra Hincmarum nepotem, cap. 20, »Nicenam synodum de imaginibus definiuisse sine auctoritate apostolice sedis.« Sed error Hincmari ad Carolum Magnum non pertinet.

Non imposuit etiam Nicene synodo Carolini scriptor operis, quod imagines latrie cultu adorandas definiuisset, sed eius sensum non assecutus, existimauit rem ita se habere, quanquam disertis uerbis id negassent Niceni Patres: existimauit, inquam, synodum distinctione adorationis honorarie et adorationis latrie fucum fecisse, et errorem palliatum asseruisse, quem Constantinus episcopus absque uerborum ambagibus protulisse uisus erat. »Errorem, inquit, illi uidentur plebibus ingerere palliatum. Aiunt enim: Non adoramus imagines ut Deum, nec illis diuini seruitii cultum impendimus, sed dum illas aspicimus et adoramus, illo mentis nostre acumen  defigimus, ubi eos, quorum ille sunt, esse non ignoramus.« Hec libro III, cap. 17.



§ III.---Ad obiectiones ex libris Carolinis petitas respondetur.

Relicta igitur Bellarmini cardinalis responsione, relictis etiam responsionibus aliorum qui librorum Carolinorum auctorem, et totam eo tempore Gallicanam Ecclesiam, uenerationem imaginum impugnasse leuiter fatentur, respondeo, libros Carolinos solum cultum latrie per se imaginibus abdicare, qui scilicet Deo soli debitus est. Hunc scilicet cultum a synodo Nicena sancitum arbitrabantur Gallicani presules et Carolus Magnus. Cultus enim quo imagines propter insidentem sanctitatem colerentur, et in ipsis collocarent Christiani spem suam, et ipsis seruirent, et qui uetitus est hoc precepto legis diuine: Dominum Deum tuum adorabis, et illi soli seruies , est cultus latrie. Hunc autem solum illicite deferri  contendit imaginibus librorum Carolinorum auctor, quem a Nicena synodo ipsis adiudicatum putabat. Id autem ipsi persuaserat partim equiuocum adorationis nomen quo illa synodus usa est, partim Constantini Constantie Cypri episcopi sententia, prout in actis eiusdem synodi Latine redditis legebatur, his concepta uerbis: »Suscipio et amplector honorabiliter sanctas et uenerandas imagines secundum seruitium adorationis quod consubstantiali et uiuificatrici Trinitati emitto; et qui sic non sentiunt, neque glorificant, a sancta catholica atque apostolica Ecclesia segrego, et anathemati submitto, et parti qui abnegauerunt incarnatam et saluabilem dispensationem Christi ueri Dei nostri emitto.« Procliues erant preterea Galli nostri, et ipse imprimis imperator Carolus Magnus, ad credendum Grecam leuitatem in eum errorem lapsam esse ut supremam adorationem imaginibus deferret. Offensus enim erat Constantino Grecorum imperatori Carolus, quod contempta sorore  sua, quam ipsi desponderat, Mariam Armenam duxisset. Hinc inter principes et gentem utramque offensio et inuidia. Politica itaque studia Carolum Magnum et Gallicanos Germanosque presules in partes traxere contra synodum a Grecis Nicee celebratam ; in eam strinxere calamum atque ut ingenii acumine et eruditione Grecis erant superiores, inuidiose disputauere, ex equiuoco adorationis nomine ab ipsis usurpato, et ex Constantini episcopi sententia litigandi occasionem sumpsere; infirmas plerasque probationes ab ea synodo in medium adductas suggillauere. Constantinum et Irenem imprimis irridendos propinarunt, quod scripta sua diualia nuncupassent, quod seipsos predicarent in epistola ad Hadrianum papam his uerbis: »Elegit nos Deus, qui in ueritate querimus gloriam eius;« quod gentili more de Deo scripsissent: »Rogamus tuam Paternitatem, et maxime Deus rogat qui neminem uult perire.« Quod scripsissent incongrue et superbe: »Per eum qui  conregnat nobis Deus.« Synodum Nicenam rident, quod mulierem institutricem et doctricem habuerit, scilicet Irenem. In Tarasium patriarcham multa effutiunt, ipsi uitium ordinationis exprobrant, quod ex laico ad sedem Constantinopolitanam assumptus esset, quod rectam de Spiritu sancto fidem non profiteretur, quem non ex Patre et Filio, sed ex Patre per Filium procedentem dicebat, et nouo absurdoque uocabulo, »Patri et Filio contribulum.« Suffragium Constantini episcopi acrius impugnant, tum aliud Eutymii Sardensis illius simillimum. Multa apocrypha, quorum auctoritate usi sunt Greci in synodo Nicena, reiiciunt; locutiones nonnullas episcoporum paulo duriores carpunt: quod reprehensione dignum uideatur, siue propter minus congruam rationem, siue propter equiuocationem, et ambiguitatem uerborum, siue ob sermonis nouitatem, aut barbariem, intactum dimittunt nichil. Conuiciis etiam Grecos et eorum synodum afficiunt. Uno uerbo totum opus Carolinum  sui auctoris in Grecos offensionem et inuidiam spirat. Unde mirum non est quod ex preiudicate mentis affectu ipse existimauerit Nicenam synodum adorationem supremam, seu cultum latrie imaginibus sanxisse, eoque nomine ipsam impugnauerit impotentius.

Quod porro eam duntaxat adorationem imaginum impugnet librorum Carolinorum auctor, pluribus ostenditur. Primo ex cap. secundo libri primi. »Sed in imaginibus, inquit, artificum industria formatis, que spectatores suos plerumque ob rerum gestarum memoriam inducunt in admirationem, adoratores uero semper in errorem: Non enim mediocris est error cum aliud adoratur religionis cultu, quam is qui dixit: Dominum Deum tuum adorabis, et illi soli seruies .« Adorationem absolutam, que obiecto religionis debetur, alteri a Deo exhiberi posse merito negat, non autem uenerationem quamlibet. Hanc enim cruci, sanctis et eorum reliquiis.  Codici Euangeliorum, uasis sacris deberi, in progressu operis agnoscit, hancque religionis cultum, id est, a religione imperatum, uocare non grauaretur, cum rem ipsam hoc uocabulo significatam admittat.

Et infra. »Ecce cernuntur plures stare imagines. . . . . in quibus quidem, quantum in illis est, et imaginis similitudo, et superscriptio nominis una est: uerbi gratia et imago Pauli est, et superscriptio: Sanctus Paulus. Sciscitandum ab eis est qui tanto errore laborant, ut eas pro arbitrio suo, et ueritatem, et sanctas, et ueras, et non potius, secundum uenerabilium Patrum traditionem, sanctorum imagines dicunt, que cunctis comparata sanctior uel uerior, que omnium sanctissima aut uerissima esse credenda est, quas dum eos equales dicere pro materiarum et magnitudinum, uel operum discretione, ratio non permiserit, et quasdam quibusdam sanctiores, et quasdam sanctissimas fateri compescuerit,  profiteri compelluntur secundum ueritatis indagatricem rationem, nec ueritatis capaces nec sanctas dici debere.« Putabat imagines sanctas et ueras a Grecis appellari propter internam aliquam sanctitatem, idque unum impugnat: non autem sanctas dici improbat ob respectum ad sanctos. Et si neque hac ratione sanctas uult appellari, solo de nomine litigat.

Secundo, idem colligitur ex capite decimo octauo eiusdem libri. »Iam uero, inquit, quia se imaginum inspectione saluandos credunt, sicut serpentis inspectione Isreliticus populus a serpentium morsibus sanabatur, si qua forte eis corporis inclementia accesserit, recurrant ad imagines, easque aspiciant, quatenus dum illarum inspectione minime sanati fuerint, reuertantur ad Dominum, et per sanctorum intercessiones ab eo sanitatem se accepturos credant, qui totius sanitatis et uite est auctor.« Falso supponit Nicenam synodum docuisse spem in imaginibus  collocandam, diuinam aliquam uim illis inesse, et beneficia posse ab ipsis exspectari aut rogari. Solam ergo adorationem que obiecto spei nostre et bonorum omnium auctori defertur, scilicet cultum latrie, imaginibus sanctorum exhibendam negat. Ceterum uult per sanctorum intercessiones sanitatem a Deo exspectari ac rogari: si in omni loco, et maxime in ecclesiis que imaginibus ornate erant, cur non etiam coram imaginibus?

Tertio, idem colligitur ex cap. uigesimo quarto eiusdem libri. »Sed nec illud, inquit, quod scriptum est; uultum tuum deprecabuntur omnes diuites plebis , de quodam manufacto uultu intelligendum est: presertim cum manufacti uultus ideo non deprecandi sint, quia nec exaudire queunt. Omne quod deprecatur, ideo deprecatur ut exaudiat: et omne quod exaudit, irrationale esse non debet: omne igitur quod deprecatur, irrationale esse non debet: quod si deprecari non debet, multo minus adorari, cum uidelicet adoratio deprecationi emineat. Nam si manufacti  uultus deprecandi et adorandi sunt, ut illi garriunt, necesse est ut deprecantes exaudire et adorantibus fauere credantur: et si deprecantes exaudire, adorantibusque fauere creduntur, necesse est ut uita eis sensuum capax inesse credatur. Non autem inest eis uita sensuum capax: non igitur, ut illi garriunt, adorandi uel deprecandi sunt.« Errore facti septime synodi Patribus tribuit, quod imaginibus supplicandum senserint ac decreuerint. Adorationem itaque supremam, aut cultum certe religiosum absolutum, qualem sanctis exhibemus, negat imaginibus sanctorum deferendum, non uenerationem que rebus sacris propter aliud exhibetur; ex ea namque non sequitur illas rogari. Ita crux Domini, et eius figura, Codex Euangeliorum, uasa sacra, sanctorum reliquie, loca sancta, ueneratione digna librorum Carolinorum auctor agnoscit; quibus tamen non supplicatur, quia nec exaudire queunt.

Quarto, idem colligitur ex libri secundi cap. septimo.  »Non mirandum est, inquit, si fallantur in minimis, qui falluntur in magnis: nec in eo amplius illorum error admirandus est, quod ideo se iustos, quia imagines adorant, esse gloriantur, nos autem qui eas adorare contemnimus, peccatores fateantur: cum ob illarum amorem et Scripturarum diuinarum puritatem uiolare conentur, et potissimum sue fidei emolumentum in his esse arbitrentur; et eos qui spretis his, siue ceteris huiuscemodi uanitatibus, soli Deo seruiunt, eumque colentes adorant, anathematizare obstinata mente nituntur.« Ex equiuoco adorationis uocabulo Nicenis Patribus inuidiam facit, et dicam scribit erroris, quasi adorationem et seruitutem soli Deo debitam cum imaginibus partiti sint; quasi potissimum fidei sue emolumentum in his constituerint; quasi Christiane iustitie precipuam partem in adoratione imaginum positam sint arbitrati.

Quinto, idem colligitur ex cap. decimo tertio eiusdem libri. »Unde, inquit, sicut in ceteris, ita et in  hoc exemplo assertio frustrabitur, qui suum errorem in adoratione imaginum enitentem in eo fulcire conentur, quod Siluester Romane Ecclesie presul Constantino imperatori apostolorum imagines detulisse legitur. Detulit ergo eas illi ad uidendum, non ad adorandum: detulit, non ut adorare, quem a simulacrorum cultu abstrahere, et ad solius Dei adorationem conuolare hortabatur, compelleret: sed ut idem imperator, quos in somnis uiderat, eorum uultus in picture fucis cognosceret. Detulit, non ut ab idolorum cultura fugientem, imaginum adorationi cedere informaret, et ab hostili gladio liberatum, intestini ensis rigore perimeret, sed ut per res notas ad res ignoratas eius mentem extolleret.« Illam rursus adorationem duntaxat imaginibus abiudicat, que soli Deo debita est, et quam gentiles ad simulacra et idola transtulere. Sed uenerationem inferioris gradus, siue adorationem honorariam imaginum Constantino iubere potuisse sanctum Siluestrum fatetur, quamuis  illud exemplum in consequentiam trahi non deberet, etiamsi iussisset, quia recens conuerso principi lac propinandum erat, Christianis autem in fide firmatis cibi solidiores porrigendi, secundum Apostoli regulam. »Has igitur, inquit, ei etsi adorare iussisset, cum tamen non iusserit, ideo fortassis iuberet, ut eum qui uisibilium cultor erat, per uisibilia ad inuisibilia prouocaret, non ut nos de inuisibilibus ad uisibilia reuocaret. Nec ideo nobis, qui ad percipiendum solidum cibum uires accepimus, ad lacteam escam lactentium more infantium redeundum esset, si illi cui necdum per fidei teneritudinem solidus cibus impertiri poterat, sine dolo lac concupiscendum daretur in quo cresceret.« At si adorationem honorariam imaginum, siue illarum uenerationem respectiuam, propter sanctorum reuerentiam et amorem, illicitam et diuina lege uetitam existimasset librorum Carolinorum auctor, non dixisset Siluestrum Constantino lacteam escam porrexisse, si ipsi SS. Petri et Pauli adorandas imagines proposuisset, sed potius  escam lethiferam et uenenum propinasse.

Sexto, ex cap. uigesimo primo eiusdem libri. »Unde, inquit, cauendum illis est, et modis omnibus pertimescendum, ne dum imaginum cultum et adorationem Christiane religioni ingerere nituntur, singularem unius Dei cultum et adorationem frustrari uideantur . . . . Ac per hoc si religionis Christiane arx, siue munimen, et gloriosum insigne, unius Dei cultus et adoratio est; imo quia est, hanc imaginibus, uel quibuslibet rebus exhibere, contra religionem Christianam est, et si has non adorare seu colere, contra religionem Christianam est, ut illi delirant; solum Deum adorare, seu colere, eiusque cultus et adorationis arcem singularem esse fateri, contra religionem Christianam erit. Solus igitur Deus colendus, solus adorandus, solus glorificandus est.« Solam adorationem, que gloriosum insigne unius Dei est, imaginibus, uel aliis rebus exhibere, contra religionem Christianam esse contendit: non uero uenerationem  quamuis religiosam. Siquidem sanctis cum Christo regnantibus hanc asserit ibidem. »Cuius etiam sanctis, inquit, qui, triumphato diabolo, cum eo regnant, siue quia uiriliter certauerunt ut ad nos incolumis Ecclesie status perueniret, siue quia eamdem Ecclesiam assiduis suffragiis et intercessionibus adiuuare noscuntur, ueneratio exhibenda est.« Imaginibus quidem parem ac sanctis ipsis uenerationem exhibendam negat, omnem cultum et adorationem ipsarum excludit absolutam, qua nimirum propter seipsas colantur, non autem relatiuam. Nec aliud significant hec uerba: »Imagines uero omni sui cultura et adoratione seclusa, utrum in basilicis propter memoriam rerum gestarum, et ornamentum sint, an etiam non sint, nullum fidei catholice afferre poterunt preiudicium.« Quod si pertinacius quis contendat respectiuam quoque uenerationem auctorem illum, et Gallicanos Germanosque presules imaginibus sanctorum abiudicasse, dicemus ipsos non impugnasse uenerationem illam ut illicitam et  diuina lege ex sese prohibitam, sed ut periculosam propter abusum imperitorum. Quod plane significant hec uerba: »Cauendum illis est et modis omnibus pertimescendum, ne dum imaginum cultum et adorationem Christiane religioni ingerere nituntur, singularem unius Dei cultum et adorationem frustrari uideantur.«

Septimo, idem colligitur ex cap. decimo sexto libri tertii. »Nam, inquit, dum nichil nos in imaginibus spernamus preter adorationem, quippe qui in basilicis sanctorum imagines, non ad adorandum, sed ad memoriam rerum gestarum, et uenustatem parietum habere permittimus, illi uero pene omnem sue credulitatis spem in imaginibus collocent, restat ut nos sanctos in eorum corporibus uel potius reliquiis corporum, seu etiam uestimentis ueneremur, iuxta antiquorum Patrum traditionem, illi uero parietes et tabulas adorantes, in eo se arbitrentur magnum habere fidei emolumentum, eo quod operibus sint subiecti  pictorum.« Illam duntaxat imaginum adorationem impugnat, qua pene omnis spes credulitatis in illis collocatur. Hec autem est adoratio latrie; aut certe ueneratio illis propter se ipsas exhibita, cuius periculo quia imperiti exponuntur, dum illis adorande proponuntur imagines, censet cultum omnem ipsis abrogandum; non quod per se sit prohibitus ac illicitus, quia doctos innoxie eas uenerari agnoscit et colere cultu respectiuo, sed quod rudioribus et imperitis erroris occasio disciplina huiusmodi esse possit, qui cultum respectiuum ab absoluto non ita subtiles sunt ut distinguant. »Nam etsi, inquit, a doctis quibusque uitari possit hoc quod illi in adorandis imaginibus exercent, qui uidelicet, non quid sint, sed quid innuant, uenerantur; indoctis tamen quibusque scandalum generant, qui nichil aliud in his, preter id quod uident, uenerantur et adorant.«

Octauo, id colligitur ex capite decimo septimo ubi  expendit sententiam Constantini Constantie Cypri episcopi. »Quam precipitanter, inquit, et, ut ita dixerim, insipienter, Constantinus Constantie Cypri episcopus, ceteris consentientibus, se suscepturum et amplexurum honorabiliter imagines dixerit, et seruitium adorationis, quod consubstantiali et uiuificatrici Trinitati debetur, eis se redditurum garrierit, non est plurimum nostra disputatione discutiendum: quoniam omnibus, qui hoc uel legunt, uel audiunt, liquido patet illum non modici erroris uoraginibus immersum: quippe qui seruitium soli Deo debitum Creatori exhibere se fatetur creaturis, et dum cupit fauere picturis, reluctatur cunctis sacris Scripturis. Quis ergo unquam sani capitis talem absurditatem uel dixerit, uel dicenti consenserit, ut in tanto honore habeatur picturarum uarietas, quanto sancta, uiuificatrix et omnium creatrix Trinitas? Et tale exhibeatur seruitium picture, quale exhibetur Domino totius creature? . . . . . Stet namque episcopus in  ecclesia, et legat: Dominum Deum tuum adorabis, et illi soli seruies; et mox ut in conuentu sederit, dicat: »Suscipio et amplector honorabiliter sanctas et uenerandas imagines, et illis seruitium adorationis, quod consubstantiali et uiuificatrici Trinitati debetur, impendo;« sicque se in diuinis uerbis instabilem, se aliud ore profitentem, aliud corde credentem, aliud diuinis paginis legentem, aliud in antro pectoris sui tenentem et diuinis uerbis obnitentem, et suas nugas Dominicis preceptis preferentem demonstret.« Ansam dabat illa Constantini sententia, quam uersio actorum septime synodi minus accurata duriorem reddiderat, ipsi tribuendi erroris, quem uerbis tenus exprimit, imo ipsum in totam synodum refundendi, que illum non emendasset. Hadrianus papa in epistola apologetica pro cultu imaginum ad Carolum Magnum, cap. 9, Constantini sententiam bonum in sensum trahit his uerbis: »Ex praua reuertentes heresi, totis nisibus eorum tentauerunt  sancte catholice et apostolice in ipsorum confessione satisfacere Ecclesie; et ideo talem adorationem confessi sunt pro sacris imaginibus credere, qualis in definitione synodi constituta est inter cetera.« Quo loco Nicene II synodi definitionem in medium affert. Significat Hadrianus istos episcopos, qui iconoclastarum heresim eiurabant, ut omnem ex audientium animis suspicionem abstergerent, cultum, quem imaginibus tribuendum putabant, efficacibus atque emphaticis uerbis expressisse; sed ita tamen ut eorum sententia sit ex ipsius, cui intererant, synodi definitione interpretanda. Neque adeo illam Constantini episcopi sententiam, quantumuis duram, fraudi esse debere concilio, cuius clara est et indubitata sententia infra latriam esse eum honorem qui imaginibus defertur.

At librorum Carolinorum auctor non ita fuit equus in synodum Nicenam II, sed ex opinione preconcepta scribens, ipsi tribuit errorem quem Constantinus uidebatur expressisse, et definitionem synodi ad faciendum  fucum concinnatam ait, et ad dissimulandum errorem, quem minus callidus prodiderat Constantinus. Existimabant igitur Carolus Magnus et Gallicani Germanique presules, totam Synodum Grecorum sensisse imagines eodem cultu adorandas qui sanctissime Trinitati defertur; Constantinum episcopum id coram frequenti synodo professum, reprehensum non fuisse; definitionem eumdem errorem, distinctionibus ad faciendum fucum idoneis palliatum, plebibus ingerere. Hinc Carolus Magnus, post laudata superius uerba, de Constantini sententia subdit: »Nam cum sibi suisque dignoscatur in sua peruersa professione obesse, nobis e contrario qui illorum nugis reniti cupimus, dignoscitur prodesse; cum uidelicet errorem detegit infaustum, quem illi uidentur plebibus ingerere palliatum. Aiunt enim: »Non adoramus imagines ut Deum, nec illis diuini seruitii cultum impendimus, sed dum illas aspicimus et adoramus, illo mentis nostre acumen defigimus, ubi eos, quorum  ille sunt, esse non ignoramus.« At contra iste illorum detegens errorem, et suam pandens absque ulla obumbratione cogitationem, fatetur se, quale sancte Trinitati, tale illis exhibere seruitium, talemque adorationem; sicque absurditatem, quam illi introrsus renitent latenter, hanc iste egerit patenter. Nec latere quemquam potest illorum ignauia, cum hanc pandat huiusce professionis sententia.« Quam igitur adorationem imaginum impugnat librorum Carolinorum auctor, ea latrie adoratio est, quam sanxisse arbitrabatur synodum Grecorum.

Nono, idem colligitur ex capite decimo octauo eiusdem libri. »Cum ergo, inquit, isti pene omnem auxilii sui spem in imaginibus defigant, non mediocriter a sancta et uniuersali dissentiunt Ecclesia, que spem auxilii sui non in picture fucis, non in manufactis artificum operibus, sed in Deo omnium creatore defigit.« Eam impugnat imaginum adorationem, que argumento est spem pene omnem in picture fucis collocari.  At ex ueneratione religiosa, que rebus sacris impenditur, colligi non potest, nos spem omnem in illis collocare, secundum illius auctoris sententiam, qui et reliquiis sanctorum et figure Dominice crucis, et codici Euangeliorum, et uasis sacris huiusmodi uenerationem asserit; non impugnat igitur honorariam imaginum adorationem, seu uenerationem.

Imagines quidem cruci Dominice, sacris Codicibus, sacratis uasis, sanctorum reliquiis, et multo minus sanctis ipsis, equiparandas negat, synodi septime comparationes eleuans. Sed in religiosi cultus ordine infra latrie adorationem uarii sunt gradus: alia per sese coluntur, et absoluto  honore, quam proprio meretur excellentia, ut angeli et sancti homines. Alia propter aliud ad quod ordinem habent, honorantur, ut reliquie sanctorum, crux Dominica, et eius figure, Codex Scripture sacre, uasa sacra, templa, imagines. Et in isto genere cultus respectiui plures sunt gradus. Quamuis ergo imagines  sanctorum non tanto sint honore afficiende quanto crux Dominica et eius figure, quanto uasa sacra, quanto Euangeliorum Codex, quanto sanctorum reliquie, et id probet librorum Carolinorum auctor, non tamen inde sequitur quod uenerationem omnem ipsis abroget.

Decimo, idem colligitur ex capite decimo octauo libri quarti. »Hoc etiam exemplo, inquit, adeo cernimus imaginum usum inolescere, ut que prius ob ornamentum basilicarum, et memoriam erant compaginate rerum gestarum, inolescente paulatim nefario usu, adeo nunc a catholicis quibusque extollantur, ut adorentur, eisque luminaria, thymiamata, primitie, uel quedam munuscula offerantur, et quod nequius est  pontifices qui solum Deum adorandum, solumque colendum, illique soli seruiendum predicare debuerant, et ipsi eis se seruituros fateantur, easque colant et adorent, et earum contemptores soliusque Dei cultores uerosque adoratores, ob earum contemptum,  et hereticos iudicent, et anathematizare affectent. Uno namque et pene pari modo adorandorum et colendorum simulacrorum, uel potius demonum, et Gentilibus nequissimus usus inoleuit, et catholicis  adorandarum imaginum ineptissima consuetudo accrescit; et res ad aliud condite, ad aliud uidentur usurpate. Non enim nos imagines in basilicis positas idola nuncupamus, sed ne idola nuncupentur, adorare eas et colere eisque seruitium impendere recusamus, quoniam plerumque non res, sed causa rei pro scelere reputatur: dum uidelicet multa, quibus bene potest uti, male usa in flagitium conuertuntur; sicque una eademque res bene utentibus non est causa piaculi, et male utentibus est causa periculi. Sollicite ergo precauendum est, et summa industria procurandum, ne dum quidam nostrorum quasdam res, ultra quam ordo exposcit, sublimare affectant, uetustissimi illius et cariosi  erroris rediuiui illis cineres conualescant, et uictoriam quam in campo adepti sunt, intra urbis menia perdant.« Non tam igitur cultum imaginum damnant Carolus Magnus et Gallicani Germanique presules, quam ex cultu superstitionem reformidant; usum prohibere uidentur honorarie imaginum adorationis, ne abusus oriatur, dum Ecclesia uariis contentionibus distrahebatur. Cultu imaginum quosdam bene uti posse fatentur, plurimos abuti, proinde ab illo abstinendum, cum occasio piaculi resecanda sit.

Undecimo, idem colligitur ex capite uigesimo sexto. »Unde, inquit, magna ex parte errare eos constat, cum eas sanctas esse asserunt, et in locis contaminatis statuendas esse decernunt. Patescit namque quodammodo in hoc eorum censura, qui eas in uiis, seu in urbium uicorumque plateis poni percensent, quod hec sanctitate careant, sicuti et carent, cum scilicet si sancte esse crederentur, in locis sanctis poni censerentur.«  Ludit in equiuoco, quasi intrinsecam sanctitatem imaginibus Greci tribuerent.

Duodecimo, id confirmatur ex cap. uigesimo septimo. »Unde nimirum colligitur, inquit, quod illi qui pene omnem fidei sue firmitatem in imaginibus ponunt, earumque adorationem inter bonorum operum instrumenta annumerare non erubescunt, et modo pulchras, modo fedas adorant imagines, quodammodo fallantur. Nam si quelibet imago quanto pulchrior est, tanto amplius habet sanctitatis atque uirtutis, necesse est ut ea que fedior est, minus habeat sanctitatis atque uirtutis: et si ea que fedior est, minus habet, necesse est ut fedissima quelibet aut nichil aut modicum habeat: et si ea que pulchrior est, ideo attentius adoratur, eo quod causa pulchritudinis, amplius habet uirtutis, iam non eius sanctitas ex quadam religione, sed ex artificis uenit operatione.«

Et infra: »Falluntur uere, et merito falluntur, qui,  cum Deus Creator omnium se solum adorari censuerit, res quasdam sensu carentes adorare nituntur: et dum putant se in adorandis imaginibus quamdam sanctis exhibere uenerationem, soli diuine adorationi quamdam prorogant communionem. Quia igitur solus Deus adorandus, martyres uero, uel quilibet sancti, uenerandi potius sint quam adorandi, et in hoc opere iam diximus et egregii doctoris Hieronymi documentis roborandum est: qui dum contra uigilantium quemdam hereticum, qui martyrum reliquias nequaquam dicebat esse uenerandas, scriberet, inter cetera ait: »Quis unquam, o insanum caput! martyres adorauit?« Si ergo secundum eiusdem sententiam, martyres non adorantur, multo minus eorum imagines a fidelibus adorande sunt.« Solo itaque adorationis uocabulo Gallicani presules et Carolus Magnus offendebantur; uenerationem religiosam imaginibus delatam non impugnabant, quamuis ea inferiorem esse uellent que martyribus et eorum reliquiis exhibetur, imo ea qua uasa sacerdotali  consecratione sanctificata. Modum igitur loquendi potius repudiabant quam rem ipsam, unde nec sanctas dici imagines patiebantur, sed solum imagines sanctorum. A Grecis in modo loquendi dissentiebant, in re non ita: mentem eorum non assequebantur: superstitionem, ut putabant, cum imaginum religiosa ueneratione coniunctam, damnabant, non ipsam uenerationem per se spectatam: cultum absolutum, quo res propter se coluntur; non respectiuum, quo propter aliud honorantur. Sancitum uero existimantes a synodo Nicena, ut imagines per sese colerentur, et quatenus artefacta quedam sunt, et earum sic spectatarum adorationem a Grecis frequentari, passim illud inculcant, quod res insensate adorari non debeant. Falsa illa suppositione nititur inepta consequentia quam ducunt ex ueneratione imaginis B. uirginem asello cum puero Iesu gestatam representantis, adorandam scilicet effigiem pecudis, si tota honoretur imago. Id enim uerum esset,  si imagini propter se et ratione materie ac colorum impenderetur ueneratio; sed cum ratione prototypi, scilicet B. uirginis colatur, eiusque honor ad B. uirginem referatur, tota non honoratur, nedum animal. Falsam suppositionem allata ex cap. uigesimo primo libri quarti uerba produnt. »Cum ergo in quolibet horum imago sancte uirginis puerum tenens, pecualis animantis tergo suscepta adoratur, nunquid non ipsius animantis cum ea imago adoratur, nullo enim pacto in adorando utriusque imaginis, uirginis uidelicet, siue animantis, quedam potest fieri diremptio; presertim cum unius sint materie, unoque artificis ingenio compaginate, aut utriusque adoratio est spernenda, aut utreque sunt adorande.«

Respondeo secundo, ad maiorem eorum que hoc in paragrapho iam diximus, illustrationem, inter Gallicanos presules et Grecos questionem potius fuisse de modo adorationis quam de re ipsa. Hoc est,  uenerandas imagines fatebantur et Galli nostri, sed non eo modo quem sanxerat Nicena synodus, et quem Greci frequentabant, scilicet ingeniculatione, inflexione capitis, osculis, thymiamatibus, luminaribus coram accensis. Quanquam enim hec signa honoris arbitraria esse non nescirent, et uel cum adoratione latrie, uel cum cultu religioso inferioris ordinis, uel etiam cum mere ciuili ueneratione coniungi; Deumque adorari in spiritu et ueritate, et non coli nisi amore super omnia, in quo posita est soli Deo debita seruitus: quia tamen hi ritus in externo Dei cultu adhibentur, et precipue in incruento sacrificio, timebant ne fierent imperitis erroris occasio, si in imaginum quoque ueneratione frequentarentur. Ipsos autem maxime commouebat, quod Nicena synodus anathemate perculisse uideretur eos qui ab hac disciplina abhorrerent. »Si quis, inquit, imagines non salutauerit in nomine Domini et sanctorum eius, anathema sit.« uel, secundum antiquam uersionem: »Si quis non osculatur has, tanquam in nomine Domini  et sanctorum eius factas, anathema sit.« Ipsos commouebat pariter, quod Epiphanius diaconus, actione 6, plaudente synodo, uocasset eos semiprauos, qui dicebant: »Imaginales formationes sufficere in commemorationem tantum haberi, et non etiam ad salutationem.« Licet autem hec disciplina fuisset a Patribus Nicene synodi ad nouam heresim cercendam sanctissime constituta, Gallicani tamen Germanique episcopi, qui synodo non interfuerant, nec ea de re fuerant per litteras consulti, non putabant ea se astringi posse, et preceps ipsis uidebatur anathema, quod in eos extendi non deberet, quorum Ecclesia alios mores habebat, aliamque disciplinam: Galli enim et Germani, duorum conciliorum contrariis definitionibus turbati, hinc Constantinopolitane iconomachorum, que imagines ex ecclesiis eiecerat; illinc Nicene, que ipsis honorariam adorationem decreuerat, et salutatione, thymiamatibus, cereorum accensione, hanc significari uel iusserat, uel approbauerat,  mediam uiam elegere, donec lux maior tenebras discussit. Imagines scilicet neque confringendas, neque adorandas apud se constituerunt, uel potius ab antiquo constitutum, et a sancto Gregorio magno confirmatum Ecclesiarum suarum morem retinuere. Id patet ex cap. uigesimo tertio libri secundi Carolini. »Imagines sane, inquit, quarum insolentissime adorationis amor Constantino et matri eius Irene, necnon et Tarasio Constantinopolitano episcopo, exercende synodi causa exstitit, a B. Gregorio Romane urbis antistite et adorari prohibentur et frangi, etc.« Et recensitis sancti Gregorii uerbis in epistola ad Serenum, ita concludit: »Ecce quo magisterio, quoue documento uenerandi pontificis imbuti, imagines in ecclesiis habere non renuimus, sed earum adorationem prorsus abdicamus: cuius institutis  contraire se, quisquis eas frangit, uel adorat, modis omnibus recognoscat.«

Et cap. trigesimo primo, utramque Grecorum synodum, primam contra imagines Constantinopoli, alteram pro imaginibus Nicee habitam comparans, hec habet: »Illi eas conuellendas atque contemnendas esse censuerunt ab Ecclesia perpetua abdicatione: isti eas non solum habendas, uerumetiam uenerandas student supplici adoratione. Illi eas mancipauere crepitantibus ignibus: isti honorant odoriferis thymiamatibus. Illi eas effugiebant etiam cernere: isti non cessant amplecti. Illi effodere ad ornamentum ecclesie antiquis constitutas in parietibus: Isti nuper conditas oblatis perlustrant luminaribus. Illi eas studebant prorsus abominari: Isti sanciunt omnino osculari. Illi anathematizabant habentes: isti e contrario non adorantes. Que duo mala cum alterutrum sibi contraria sint, et a recto tramite remota, restat nobis ut uiam regiam, secundum Apostolum gradientes, neque ad dexteram, neque ad sinistram  declinemus: ut nec cum illis prorsus abolendas diiudicemus, nec cum istis adorandas decernamus: sed solum Deum adorantes, et eius sanctos uenerantes, secundum antiquam Patrum et ecclesiasticam traditionem, eas in ecclesia, in ornamenta, et memoriam rerum gestarum, si libet, habeamus.« uenerandas imagines Gallicani presules arbitrabantur, sed non alio modo quam qui ab antiquo obtinuerat, et a sancto Gregorio Magno approbatus est ad Serenum episcopum Massiliensem scribente, ut scilicet in ecclesiis honorifice collocarentur: extensionem uero huiusmodi honoris, seu accessionem a Nicena II synodo factam, et ex Grecia ortam, ut scilicet salutationibus, osculis, thymiamatibus, luminaribus, significaretur ipsarum ueneratio, non recepere nisi post multos annos. Nec mirum, cum Nicenam synodum II pro ecumenica non haberent, sed eam spectarent ut synodum nationalem duntaxat Grecorum, ut inferius uidebimus.

 Tandem incredibile est Gallicanos episcopos, e quorum cetu duodecim sacre Scripture et canonum peritissimi Stephano quarto pontifici maximo in Romana synodo assidentes, uenerationem sacrarum imaginum sanxerant, a traditione ita aberrasse, ut earum cultum omnem reiicerent. De qua synodo Hadrianus I in defensione synodi uII ad Carolum Magnum, cap. 5: »Predecessor noster sancte recordationis domnus Stephanus papa, cum episcopis partium Francie, atque Italie presidens in basilica Saluatoris, precessoris sui uenerabile concilium confirmans atque amplectens, una cum omnibus episcopis presidentibus, sanctorum Patrum testimoniis adherens, adorare atque uenerari sacras imagines statuerunt.« Idem testatur Anastasius Bibliothecarius in uita Stephani Iu



BEATI CAROLI MAGNI REGIS FRANCORUM ET LONGOBARDORUM, PATRICII ROMANORUM, FILII ET DEFENSORIS SANCTAE DEI ECCLESIAE, CAPITULARE DE IMAGINIBUS CONTRA CONSTANTINI uII IMPERATORIS CONSTANTINOPOLITANI ET IRENAE MATRIS DECRETUM, ET SYNODUM NICAENAM II PSEUDOSEPTIMAM eCUMENICAM SIuE UNIuERSALEM; COMPOSITUM ET PUBLICATUM IN CONCILIO FRANCOFORDIENSI, ET ADRIANO PAPAE MISSUM ANNO DOMINI 794. Editum ex bibliotheca et studio Ioannis Tilii Meldensis episcopi.





PRAEFATIO. IOANNES TILIUS MELDORUM EPISCOPUS CHRISTIANO LECTORI SALUTEM.

 Facere potestatem huic libro in publicum exeundi nolim, nisi prefatus, ne calumniis appetatur, aut falsi et suppositionis insimuletur. Quorumdam enim historicorum uel fide mala, uel incuria, que de coactis conciliis agunt historie ubiuis Grecie, Italie atque etiam Galliarum super imaginum conflictu et turbulentia, bona ex parte nobis deprauate remanserunt. Quare primum, ut res se habet, compendio referam quo modo omnia transacta fuerint: deinde testimonia et firmamenta proferam ad huius operis certitudinem astruendam a tanto monarcha profecti, qui Occidui imperii architectus fuit, iam nunc in duas coronas dissecti et laceri, Germanici et Gallici: quod nimirum opus mirari nequeo satis tandiu non comparuisse, ac in tam profunda obliuione defossum usque latuisse. Sed iam accipe quod expiscatus sum, qui simulacra, que passim in Scripture canonice monumenta relata sunt pro reiectaneis et Deo detestabilibus, ob copiosam superstitionum et  abusionis messem in Christianam rempublicam irrepserint ibique radicauerint. Iam uero Christus post supplantatam crucis sue probro Iudaice gentis ceruicose et calcitrose uiolentiam et rabiem, eiusque confertim pessum ruentis et ad internecionem properantis missionem, apostolis strenue et fideliter prouinciam suam obeuntibus, tropeum apud Grecos sustulit, genus hominum supra fidem idololatrie mancipatum et auctoratum. uerum non ita radicitus exstirpata fuit superstitio, quin radicule aliquot restiterint. Tum ubi uera religio deferuescere cepta est et refrigerari, occasionem nacti sunt repetende paulatim turpitudinis et infamie, quemadmodum sus lota rursus in uolutabrum ceni prouoluitur.

Primum cum plerique hodie tam perdite curiosi uideantur, et conquirant undecunque et diligenter asseruent pro rara quadam et uisenda supellectile, ueterum imperatorum aut aliorum quorumuis celeberrimorum et nominatissimorum uirorum effigies etiam ethnicorum; quinetiam quemadmodum  non solum lineamenta et figuram absentis cuiusdam aut fato functi, cuius desiderio et amore tenemur, sed etiam munusculum eius aliquod reponimus inter ea que nobis magno sunt in pretio: hoc obtentu effigies Christi etiam ipsius, ut ferebant, uirginis matris, apostolorum et reliquorum qui prouehende euangelice doctrine bonam operam nauauerant, studiose quidam retinebant, sed ita tamen ut neque sanctitati neque religioni eas uerterent. Qui religiosuli  uideri studebant, illas imagines uenerationi habere, atque ex illis alias fingere. Et natura nostra propendemus ad admirandum et effingendum nobis simulacra, atque in iis deliciandum. Spectate puerulos sibi indulgentes et ineptientes, num imagunculas, puppulas et id genus deliramenta sibi cudent, fatui ingenii et iudicio carentis studia? Quam in procliui fuit ut popularibus et idiotis impostura fieret ab idolorum fabris, que postea semper erexerunt in suis edibus, et conclauibus, cellulisque deprecatoriis. Nam eos boni Ecclesie pastores non tulissent. Quin cum inolescerent simulacra supra modum, quod id exemplo futurum censebatur, eorum uisu interdictum est, fuereque proscripta etiam a priuatis et intimis edibus singulorum: cum illo etiam seculo, sanctione synodi Elibertine, coacte non longe a Pyreneis iugis, ab omnibus templis ablegate fuerint picture omnes et expuncte. Quo animo, queso, colosseas istas statuas et uastas imagines tulissent  sancti illi patres?

Istis cautionibus non acquieuere alii suo iudicio iniquis, quo stantes excipiebant in id asseruari sibi aut priuatim retineri, non ut eas adorarent aut reuererentur, uerum pignoris tantum ergo et monumenti cuiusdam: unde tantam turbam atque partes excitarunt, ut alii modum supergressi eas extulerint, alii contra perniciosi exempli esse statuerint.

Ac tum pendebat cause bonitas a studio et propensione principum, penes quos rerum summa uertebat, superabatque pars altera potentia. Narrant sexta primum synodo Constantinopolitana, Constantino et Iustiniano eius fratre rerum potientibus, secundum illas imagines actam causam esse et pronuntiatam: ut tum fundamentum iecerint et ceperint obtinere. uerum ex actis illius synodi, que posteritati reliqua facta sunt, nichil mihi constare potest, et adducor ut credam ius pontificium septimam uoluisse allegatam, cui Carolus magnus bellum indixit. Atqui ueterum monumenta fidem mihi faciunt,  Constantinopolim tanta exarsisse, tamque ferali concussam contentione de imaginum cultura, ut ipsi etiam imperatores rerum ecclesiasticarum satagitantes, non leuiter sint conflictati, tantaque turba defuncti. Philippicus Bardanes comminutas sacris edibus summouit. Quo facinore in summam inuidiam adductus et exoculatus ab Anastasio pulsus est, imagines propugnante. Postea a Theodosio restitute sunt, homine obscuro et ignobili, ab Anastasii aduersariis  coacto imperium capessere, atque eum monachatu inaugurari: qui et ipse postea a Leone uexatus et exagitatus sacris se prebuit initiandum. Is autem Leo cum simulacris hostili et cruento animo depugnauit, unde nomen adeptus , pessime accepit illorum tutores et Germanum patriarcham suffecto alio deturbauit, cui nomen Anastasio: litterisque Gregorio pape iniunxit ut Roma tolleret. uerum morigerari detrectauit, reque deliberata concilio frequenti, uti narrant, ad asserendas imagines totam Italiam exciuit, moliendamque imperatori rebellionem Constantinus filius eque exosa ista habuit simulacra ac functus eius pater. Post eum Leo neque amauit, neque reueritus est magis, sed diadema prediues a Mauricio donatum et consecratum sustulit.

Ista autem pugna et concertatio de simulacrorum usu et cultu, Romam perlata, atque utcunque propugnata est: quod dico, quoniam historie pontificie  nominatim tradunt, Gregorium, Adrianum et Stephanum ipsa tutatos conciliis et sanctionibus aduersus imperatores Grecos.

Tandem rumor in Franciam disseminatus est, et pedetentim increbuit. Quamobrem Pipinus Grecorum et Romanorum conspecto dissidio, anno salutis 767 Ecclesiam suam Gentiliaci conscripsit, aliis placet Salmuri [Salmuniaci], ut ea de re decideretur, simul et de aliis controuersiis de Trinitate.

Constantinus postremi Leonis filius cum matre sua Irene, quo studium et gratiam cleri Greci sibi demereretur, septimum conuentum congregauit Nicee. Ubi honos imaginibus decretus est et restitutus, suffragatione et astipulatione superstitionis ipsius imperatricis, ut dictitant. Cum grassaretur et inualesceret magis isthec opinio in Gallia, Carolus Magnus, patris institutum secutus, uoluit ea de re certior per clerum fieri, moribusque maiorum receptis, Francofordi anno salutis 794 edicto iussit magnum episcoporum gregem comparere ex omni sua ditione:  ubi etiam discutienda ueniebat heresis quedam, quam Felix Urgelli et Eliphandus Tolete episcopi scriptis etiam tutabantur. Ad hec concilium illud Nicee collectum et approbatum auctore puero, dominatione autem et superstitione muliebri, suspectum et fauorabile uidebatur, quod non satis legitime coiisset, conflictantibus inter se Grecie ordinibus. Huc accedit quod uideret in Gallia fidem Christianam sanctissime et integerrime excultam esse, ex quo Christo nomen datum fuerat, absque eo, ut feda idolorum ueneratione conspurcaretur iam olim proscriptorum, ut Christiani nominis essent professores: cum multe prouincie non ita pridem ad finem conuerse uicinos spectarent idolorum cultui etiam non mordicus inherentes, ueritus ne in eamdem abominationem reuoluerentur, auctor fuit huius conuocande synodi. uix autem fidem adhibuero lepidis istis historiarum scriptoribus Eccles. Roman., que si tum meo iudicio integram non seruabat,  certe multum referebat antique sanctimonie, uoluisse tam leui de causa imagines amplecti. Quodque dictitant illius tempestatis pontifices, conciliis atque decretis aduersatos fuisse, imperatoribus eas deturbantibus huius libelli argumento non magnopere refragabitur, quo nobis apparet Francofordiensi conuentui pape legatos interfuisse, atque eo damnatas reiectasque imagines quod ad earum cultum attinet, Nicenumque concilium in id de composito comparatum, ut adorande proponerentur, inductum et antiquatum: atque conscriptum hunc libellum ipsius Caroli Magni titulo in partem contrariam, quo siuit quidem imperator imagines pro templorum ornamentis et tapetibus ad refricandam rerum preteritarum memoriam, omni illarum reuerentia et adoratione uetita. Quod uero ipso opere plurimam facit de papa Adriano mentionem, persuaderi non possum, ipsum aut Romanam Ecclesiam aliter sensisse, quidquid boni isti chronici iactitent,  neque mihi unquam contigit ut eius librum aduersus Grecum imperatorem scriptum legerem: neque existimo ipsum aut alios sanctissimos Patres tam acri studio illas sartas tectas uoluisse, ut eas aliqua ratione adorandas sinerent. Longe lateque discrepant hec inter se talem simulacrorum usum frequentare, qualis supra definitus est, aut uim aliquam religionisque persuasionem illis assignare. Haud dubium est quin pontificibus Romanis amarulente uise fuerint turbe a Grecis imperatoribus excite, ad disturbandas imagines et eliminandas opinione temeraria, quod tamen non euincit, conatus illorum ipsis admodum arrisisse, aut adlubuisse, qui in istas euehendas ita incubuerint, ut diuinum honorem exhiberent: uerum illas potius in mille fragmenta dissipatas tolerassent. Quin etiam Felicis heresis ab ipso auctore iam recantata in aula Caroli Magni, ac coram Romano pontifice Adriano, que nichil commercii cum hac controuersia habebat, tertio impietatis rea et  comperta facta est, concilio Francofordiano. Annonius monachus, et Ado uiennensis episc., tum abbas Urspergensis et Sigisbertus paruis chronicis scribunt, quid sibi uoluerit, preter certum et locuples testimonium nobis relictum libello quodam Paulini Aquileie episc., iussu nostri imperatoris aduersus illam heresin scripti, quemadmodum ipse hanc prouinciam suscepit scribendi aduersus illam adorationem, aut si non eius fuerit is libellus, ea tamen et uoluntate et religione fuit qua eius nomine euulgatum opus ostendit: quod propterea fecit quia imperatorum quorumdam titulo imperatricisque Orientalis, ut supra dictum est, concilia Grecie fabricabantur, que noster imperator iuste atque diuinitus impugnauit.

Magno documento Paulini libellus est, quam longe Felicis institutum discreparet ab imaginibus ut iam manifesti fiant malitiosi et stolidi delirii scripturientes, qui conturbare omnia et adulterare ita sustinuerint, ut cuncta in unum contulerint. His de causis  adductus sum, ut calci huius operis attexendum curarem.

Ad manum etiam mihi fuerant libri tres incerti auctoris, qui nichilo secius se isti concilio interfuisse testatur, eadem de re commentatus aduersus Felicem, nusquam tamen illi impingit imagines: sed quia uolumen nostrum supra iustam molem excreuisset, illud in presentia typis excusum nolui, uel maxime quod nomen auctoris pre se non ferebat.

Huius igitur historie sola narratio, nobis summa fide ab optimis quibusque et uetustissimis auctoribus compilata et excerpta, quantumcunque turbulentie exhibuerit huc aduecta et importata caligo, multorum seculorum ignorantia et aliquorum malignitate satis superque fidei nostro operi astrueret. uolo autem succenturiari rationes solidas ac testes illabefactabiles, quod paucis perstringam. Primum preter exemplar huius libri uetustum, in templo quodam maiore augustissimo ac totius Gallie antiquissimo  repertum, idem habet summi pontificis bibliotheca elegantibus et priscis Langobardorum characteribus exaratum, ut Augustinus Steuchus, ei bibliothece prefectus, testatur in opere suo non ita pridem edito in rem Constantine donationis aduersus Laurentium uallam: cuius exemplaris caput sextum ad uerbum transcripsit, quod neque aliunde mutuari aut comminisci quiuisset. Quin et ipsa dictio ac stylus eum librum sue satis antiquitati uindicat: neque abhorret a loquendi ratione illius etatis scriptorum. Certe calumniari nemo poterit hoc seculo natum aut scriptum esse. In alio preterea museo, supra modum etiam antiquo, uolumen aliquod reperi quod mihi fidem facit solidam ac plenam, ut se habebat res. Continet autem, ut ab aliis negotiis discedam, huius concilii acta, seorsum de singulis rebus agentia, que confecte et definite fuere, istaque secunda nominatur materia; prima uero, heresis Feliciana: reliqua ad economiam et politiam attinentia premam,  interim dum hos duos ocos profero, in aliud tempus reiiciens, cum aliis rebus eiusdem note et argumenti appositius quadrantibus: accessit etiam mihi dono eiusdem exempli uolumen cum hoc nostro: ex quo utroque illum Paulini libellum hausi. Sed nunc ad principium actorum. »1. Conuenientibus Deo fauente apostolica auctoritate atque piissimi domini nostri Caroli regis iussione, anno 26 principatus sui, cunctis regni Francorum seu Italie, Aquitanie, Prouincie, episcopis ac sacerdotibus synodali concilio: inter quos ipse mitissimus sancto interfuit conuentui; ubi in primordio capitulorum exortum de impia ac nefanda heresi Eliphandi, Toletane sedis episcopi, et Felicis Orgelitane, eorumque sequacibus, qui, male sentientes, in Dei Filio asserebant adoptionem. Quam omnes qui supra, sanctissimi Patres respuentes una uoce contradixerunt, atque hanc heresin funditus a sancta Ecclesia eradicandam statuerunt. 2. Allata est in medium questio de noua Grecorum synodo, quam de adorandis imaginibus  Constantinopoli fecerunt, in qua scriptum habebatur ut qui imagines sanctorum ita ut deificam Trinitatem seruitio aut adoratione non impenderent, anathemata iudicarentur. Qui supra, sanctissimi Patres nostri, omnimodis et orationem et seruitutem eis renuentes, contempserunt atque consentientes condemnauerunt.« Iam uero, quod maius est, ab ipsis testimonia petam qui huius concilii acta falso citarunt et laudarunt: quo suo instituto commodius suffragarentur, idolorumque cultum defensarent. Quod scribit Ioannes Eckius in suo Enchiridio de quatuor Caroli magni libris, nonne pro me plurimum facit, ac testatur suam his libris ueritatem constare? quorum meminisse quidem, sed nunquam a se lectorum uoluit. Nihil autem addubito quin nauseam illi ciuissent si illo superstite in publicum exiliissent. Liquet autem ea uolumina, fando ad eum et fama peruenisse, sed bello isti somniatori pro ludo fuit, ea de re ueritatis testimonium asserendo dicere, quam incompertam  obtrudebat, qualem esse cupiebat. Tante impietatis aut tam subdole fidei traducere hominem nolim, ut rem reclamante conscientia asseruerit, et adulteratam sepelire uoluerit. Quam festiuum et iucundum spectaculum si quid tale doctor theologus designaret imposture sibi conscius!

Nonne frater Alfonsus de Castro, farraginum et centonum sutor aduersus hereses, monachus certe multe uarieque lectionis supra suorum sortem eruditus, refert: Claudium Taurini episcopum suis adorationem crucis Dominice interdixisse? quod cause mee non uulgariter patrocinatur. Is enim floruit temporibus [a 1Kb] Caroli Magni ei ab intimis consiliis, uir summa ingenii acutie et eruditione, inter primos Parisiensis Academie fundatores. Sunt apud me et aliquot eius opera nondum excusa.

De opere igitur nostro plus satis iam liquet. Quis uero iam controuertere sustinuerit tam prudentis piique imperatoris scripta; qui tantos totque labores exantlauit, fidem catholicam propugnando ac propagando?  quemque postea sanctorum kalendario dignata est Ecclesia? Quis etiam crediderit, eo obliuionis apud Deum demersum, ut in decreto religionis tam insigniter laberetur? Quis uero usque adeo temerarius, aut tam inconsulta factio, ut labefactare et inficiari opus de sententia et iudicio tam numerose synodi conscriptum, uelit? Debemus igitur in tanti principis sententiam intrepide pedibus ire, deliberationemque et censuram tot uenerabilium uirorum amplecti qui libere conscientie et mentis dictamine id pronuntiarunt quod maxime uidebatur ex Deo esse.

Quocirca in rem nostram uertamus, hodie manifeste cernentes, unde nobis prorepserint imagines, et quemadmodum desultoria Grecie religio, omnis idololatrie parentis et seminarii , ex quo eius Ecclesia in aula imperatorum cepit locupletari, sinceriore doctrina proscripta, insignioris sanctimonie uelamento, primas radices in Christiana republica culture simulacrorum peperit, degenerauitque cordatior pietas in picturas, pigmenta et aliorum ornamentorum ineptias. Cuius pestis contagium Romam ipsam afflauit et affecit, urbem nichilo melius moratam  quam isthanc alteram, non ita multo post quam eius Ecclesia fortunis auctior facta est: quod huic contigisse etiam infra Caroli Magni secula crediderim. Sed preualida Francorum pectora, qui unica ruina idola deleuerant, non tam facile allici poterant aut alligari adorationi tam impie et detestande, sed opes tandem et auaritie illos huc lucrifecerunt, longeque augustiore ueneratione restitute sunt quam unquam antehac, tantisper dum uera obdormisceret religio, si  ita loqui ausim.

Cumque Ecclesiam uirorum proborum atque eruditorum magna penuria inuasit, monachi et doctores quidam, penes quos solos littere diuersabantur, non plus tamen quam ipsis ex usu esset, ignorantia summa, dicere non ausim malitiam, ne eorum succidaneos successores exasperem legitimos imitatores, cum omnia sursum deorsumque bellorum procellis miscerentur, ut quam optime sese gesserint, eruditionem omnem et uirtutem prepostere actas obtenebrarunt, nisi prorsus suo tempore eas amiserint: omnia suo arbitratu peruertebant, ut suos conatus et rapinas fucarent religionis specie. Eiusdem impudentie fuit quod manus a uitiandis historiis illis mire prurientes continere non potuerint, non perpendentes, perpetuo Deum Opt. Max. non sinere quin aliquot supersint qui, quo magis uidentur improbi exstincte ueritati parentare, aut deformatam eam fucare, eo studiosius illam ad se exceptam tegant,  felicioribusque ingeniis suo tempore restituendam promulgandamque reseruent. Illos etiam fallit uehementer creatori nostro displicere, ut uerbum euangelicum nostro iudicio et ratione metiamur, quatenus nominis sui maiestatem attingit: uerum sancit et edicit ut uoluntatem suam neque huc neque illuc diuaricantes consectemur. Quam uiam non potuit fex ista nebulonum calcare. Tanta posteriorum seculorum calamitate et infelicitate non pauci docti et litterati uiri intercepti et implicati fuere, qui non satis animaduerse historias lectitabant, ut impostorum circumscriptiones olfacerent, quamuis secum ut plurimum pugnarent, suaque rescinderent: quorum imitatores iisdem erroribus irretiti et mentiti sunt iuxta ac ii per quos in fraudem illecti fuerant sibique os oblitum fuerat.

Restat nunc excutiendum quod cum iam orbis hac consuetudine occaluerit, fanaque media fere parte simulacris exedificata sint picturisque distincta uariis,  quid de iis sentire debeamus: mordicusne retentanda sint, aut perrupto consensu publico confringenda, uel flammis mandanda, aut quid aliud, rogo, agendum? Nos qui, Christi inspiratu, Deum propius nouimus eique fidimus, magis quam Iudei ab omnibus legis apicibus et maledictis manumissi, siquidem militemus sub signis summi Imperatoris nostri, nichil obuium reperimus neque creatum neque fabrefactum, aut alia quauis hominum arte confictum, cuius copia nobis denegetur aut illicita sit, quique foris nullum uulnus aut offensaculum accipere possumus, tantum interaneis et uitalibus noxiis expositi, num citra fraudem aut piaculum imaginibus, simulacris et picturis uti poterimus, perinde ac alio quouis humano opificio, uel in usum ornamenti, uel simplicem architectationem, aut indicem rerum memorabilium quarum exemplum frugiferum et memoria  recolenda: ita ut si his abutamur, totum id ascribi debeat nostro uitio, non ipsi obiecto? Non diffiteor quod si populum uiderem transuersum in aliquam abusionem rapi, non impeditum iri me religione, quo secius fracta statim et comminuta simulacra pessum darem, exemplum et specimen daturus, nullis ea uiribus pollere; contra uero cum nulli nocumento aut offendiculo sunt, sed in bonam accepta partem decorant et insigniunt templa, non commissurum ut ea temere demoliar, alioquin sub easdem leges quidquid est rerum humanarum uenire necessum esset, idemque fieri iudicium: possunt enim omnes tam bene quam secus usurpari; uerum ea etiam cautio adhibenda esset ne aliquam imaginem commentitiam, tabellam fabulosam, tapetes rerum nusquam gestarum admitteremus in templa. Hec enim plus satis suam barbariem et paganismum resipiunt: quin ea omnia ad uiuum expressa et archetypum oportebat. Ceterum quod uestiantur linteis  lotis, sertis et floribus redimiantur, diebusque festis comptius ornentur, ob idque plura possint, facultatemque suam sedibus uarient imagines, hic potentiores, alibi ignauiores, recens sculpte, quam exese et uetustate marcescentes, aut fumigate, hac aut illa materia conflate, ne quemquam uerbis titillem, uertigines iste et uecordie mihi probari non possunt, neque dubium est quin omnis gesticulatio uel impudentie adumbratio longe summoueri debeat, cuiusmodi etiam in priuatis domibus uisitur, eorum omnium qui Christianismi titulo sese uenditant despuenda et putida.

Iam igitur colligam cum orthodoxa Caroli Magni et totius Gallicane Ecclesie illius temporis opinione, ut quemadmodum credo eas in abusionem ferendas non esse, ita etiam arbitror non tollendas, nisi abusus gliscat: sed in eum usum traducendas censeo, ut memorie subsidio compareant, decorisque gratia. Quare utriusque imaginum usurpationis, tum bone, tum etiam male, prudenti et consulto, id tantum  sublatum cupienti quod noxium est, periucundum mihi uidetur, de negotio imaginum imposturam hanc et commentum e mundo profligare: gnarus item quantum publice interfuerit si tanti principis tam eximium opus a blattis aut tineis decoqueretur, aut alia quauis clade nobis interuerteretur, ausus sum ista sacra monumenta in lucem reuocare, triumphis cohonestanda iterum per totum orbem, et Deo optimo laudi maxime cessura, et ipsi imperatori potentissimo et Christianissimo honori futura. Id uero operis mea opera sibi suoque ordini restitutum est, non certe quam belle instructum oportebat tantum principis opus, sed quantum uireculis meis conniti potui, ut  secundo ille in orbem nostrum remearet, huius magni facinoris promulgatione omnium eorum, que unquam gessit, precellentissimi. Certo autem polliceri mihi possum, candide lector, boni tibi consultum iri hunc librum, eiusque lectionem iucundam fore et exhilaratricem. uerbum unum restat efferendum, ne quis hic uenetur dubitandi occasionem, quod uidelicet reperiuntur Latina commentaria, eaque impressa, septime synodi Constantinopolitane , ubi non eo omnia ordine narrantur quo per Carolum Magnum describuntur. Quod inde accidisse coniicio, uel quod ipsius acta in ipso originali diuerse excepta fuerint et litteris tradita , postea autem Latine reddita: uel quod in manus imperatoris tantum peruenerint summa quedam capita, que breuiter perstringerent Grecorum  decreta, ueluti nuntia quedam, que succinctis paginis afferuntur: uel, tertio, quod tantum studuerit ipsum argumentum mutuari, statusque rerum primarios, quos conuellere uoluit aduersus septimam Nicenam, tum aduersus alias omnes aduersarias, ductu et auspiciis precedentium imperatorum in Oriente celebratas. Cum igitur in amplissima totius orbis monarchia ea questio excitauerit teterrimas et uirulentissimas contentiones et rixas, pugnas atque imperiorum inclinationes et euersiones inuexerit, atque hodie recrudescat, et pariat tantum tempestatis in Christiana republica, atque lernam quamdam malorum per uniuersum orbem, impensissime nobis letandum est quod hec controuersia definita et determinata nobis proponitur, consilio, labore et maiestate eius principis, quo non tulit prestantiorem aut triumphalem magis Christianus orbis: cum etiam primum decalogi articulum respectet, Deique optimi max. cultum et adorationem. Quicum precibus agere debemus ut principum nostrorum corda in eius manu  sita exstimulet ad magni illius imperatoris reipsa exprimendum exemplum, quo illis cure sit et studio turbam et altercationem religionis, per totum Christianismum grassantem, componere, sanguini fidelium parcere, ecclesiasticas imposturas et doctrine corruptelam eliminare, obuiam porro humanis commentis prodire cum puro uerbo Dei pugnantibus quoad fieri poterit: suaque inexhausta misericordia propediem huius rei conficiunde gratiam illis et uires impertiat rex ille summus Dominus noster, cui eterno, immortali, inuisibili, soli sapienti Deo, uirtus et fortitudo, honor, benedictio et gratiarum actio, et gloria in secula seculorum. Amen.





TESTIMONIA uETERUM SCRIPTORUM.

 CAROLUS MAGNUS, lib. I, cap. 6, se huius Capitularis auctorem hac uindicta asserit: »uenerande memorie genitoris nostri illustrissimi atque excellentissimi uiri, Pipini regis cura; et industria siue aduentu in Gallias reuerendissimi et sanctissimi uiri, Stephani Romane urbis antistitis, etc.« Loquitur de unione ceremoniarum Gallicane Ecclesie cum Romana.---Et lib. Iu, cap. 3: »In eorum plerisque locis qui se imaginibus luminaria et thymiamata offerre gloriantur, a quibus nos, qui id facere contemnimus, scandalum pati putamur, ita loca diuino cultui mancipata despicabilia sunt, ut sicut legatis nostris, siue illis qui tempore reuerende memorie illustrissimi uiri patris mei, siue eis qui a nobis illas sunt destinati in partes [Grecie], referentibus comperimus, etc.«

ADRIANUS I papa Rom. in Capitulari responsionum ad hoc Caroli Magni Capitulare: »Domino excellentissimo  filio nostroque spirituali compatri Carolo regi Francorum et Longobardorum ac patricio Romanorum, Adrianus papa.« Et post pauca: »Preterea directum a uestra clementissima precelsa regali potentia fidelem familiarem uestrum, uidelicet Engilbertum abbatem et ministrum capelle, qui pene ab ipsis infantie rudimentis in palatio uestro enutritus est, et in omnibus consiliis uestris receptus: et ideo sicut a uobis in omni familiaritate recipitur, ita et a nobis reciperetur et condecenter honoraretur. Unde pro nimio amore quem erga uestram mellifluam gerimus regalem excellentiam, sicut misistis, cum nimio amore dulcedinis eximie eum suscipientes, prout uoluit, et qualiter cum magna familiaritate nobis enarrantem uoluit, aure placabili et mente benigna eum suscepimus, et quasi uestra corporali excellentia nobis narrante nostrum ei patientius credidimus consilium, ad profectum sancte nostre Romane  Ecclesie, et uestre et a Deo protecte regalis potentie exaltationem. Inter que edidit nobis Capitulare aduersus synodum que pro sacrarum imaginum erectione in Nicea acta est. Unde pro uestra melliflua regali dilectione per unumquodque capitulum responsum reddidimus, non quemlibet  hominem defendentes, sed olitanam traditionem sancte catholice et apostolice Romane Ecclesie tenentes, priscam predecessorum nostrorum sanctorum pontificum sequimur doctrinam, recte fidei traditionem modis omnibus uindicantes.«---Et Capitul. I respons.: »Hoc dogma Tarasius non per se explanauit, sed per doctrinam sanctorum Patrum confessus est, quorum capitula pro uestro nimio amore, quem erga uestram preerectissimam a Deo protectam regalem excellentiam gerimus, breuiter exaramus, etc.«---Et Capitul. ult. respons.: »Hoc sacrum et uenerandum capitulum multum distat a totis supra dictis capitulis. Et idcirco eum agnouimus uestre a Deo  seruate orthodoxeque regalis excellentie esse proprium, etc. Meminit enim uestra preerectissima regalis preexcelsa scientia qualiter in ipsa sancti Gregorii pape epistola, etc.« Et in fine capituli: »Unde si uestra annuerit a Deo protecta regalis excellentia, eodem adhortamur impetu  pro sacris imaginibus in pristino statu erectione gratiam agentes, etc. De uero uestra preerectissima a Deo protecta excellentia, orthodoxe fidei stabilitate roborata, freti existimus, quia radix eius firmissima a prauis et infidelibus hominum unquam concutitur uel mouetur; sed in ea, que cepit, recte fidei traditionis doctrina spiritualis matris sue sancte catholice et apostolice Romane Ecclesie, tenere et amplecti incunctanter usque in seculum seculi sine reprehensione manere credimus. Et ideo confidimus de Dei nostri potentia quia quantum erga beatorum principum apostolorum Petri et Pauli Ecclesiam fidem gesseritis et amorem, semper pro eius profectu et exaltatione regali nisi, undique certantes  habueritis, tanto brachii sui propitius in regalibus triumphis ab aduersis et iniquis hominibus uos defendere et circumtegere dignetur, ut una cum spirituali filia domina nostra regina uestraque precelsa nobilissima prole, longiori euo in hoc regnantes mundo, in futuro sine fine uitam cum regno in arce poli habere mereamini. Incolumem excellentiam uestram gratia superna custodiat.«

Synodus Parisiensis in prefat. ad Ludouicum et Lothar. impp.: »Eamdem porro synodum  cum sancte memorie genitor uester  coram se suisque perlegi fecisset  et multis in locis, ut dignum erat, reprehendisset, et quedam capitula, que reprehensioni patebant, prenotasset, eaque per Angilbertum abbatem eidem Adriano pape direxisset, ut illius iudicio et auctoritate corrigerentur, etc.«

HINCMARUS Rhemensis archiepiscopus in libro contra Hincmarum Laudunensem episcopum, cap. 20:  »Septima autem apud Grecos uocata uniuersalis pseudosynodus, de imaginibus, quas quidam confringendas, quidam autem adorandas dicebant, neutra uero pars intellectu sano diffiniens sine auctoritate apostolice sedis non longe ante nostra tempora Nicee est a quamplurimis episcopis habita et Romam missa, quam etiam papa Romanus in Franciam direxit. Unde tempore Caroli Magni imperatoris, iussione apostolice sedis, generalis synodus in Francia, conuocante prefato imperatore, celebrata, et secundum Scripturarum tramitem traditionemque maiorum, ipsa Grecorum pseudosynodus destructa et penitus abdicata. De cuius destructione non modicum uolumen, quod in palatio adolescentulus legi, ab eodem imperatore Romam est per quosdam episcopos missum. In cuius uoluminis quarto libro hec de uniuersali nomine scripta sunt: Sicut Ecclesia uniuersalis est, etc.« Extant lib. Iu, c. 28, quibus ista continuo subnectit: »Auctoritate itaque huius synodi  nonnichil repressa est imaginum ueneratio: sed tamen Adrianus et alii pontifices in sua opinione perseuerarunt, et, mortuo Carolo, suarum pupparum cultum uehementius promouerunt.«

ALTHELMUS Benedictinus monachus beati Dionysii apud Parisienses in Annalib. Francor. anno 794 : »Rex ad condemnandam heresim Felicianam estatis initio, quando et generalem populi sui conuentum habuit, concilium episcoporum ex omnibus regni sui prouinciis in eadem uilla  congregauit. Adfuerunt etiam in eadem synodo legati Romani pontificis Theophyfactus ac Stephanus episcopi, uicem tenentes eius a quo missi fuerant, Adriani pape. In quo concilio et heresis memorata condemnata est, et liber contra eam communi episcoporum auctoritate compositus, in quo omnes subscripserunt. Synodus etiam, que ante paucos annos in Constantinopoli sub Irene et Constantino filio eius congregata, et ab ipsis  non solum septima, uerum etiam uniuersalis erat appellata, ut nec septima nec uniuersalis haberetur dicereturue, quasi superuacua, in totum ab omnibus abdicata est.«

ADO uiennensis episcopus, Chronic., etate uI: »Synodus iterum facta contra supradictam heresin in Franconofurt, legatis apostolice sedis presidentibus [Leg. presentibus] Theophylacto et Stephano episcopis, et auctoritate sanctorum Patrum conuictus et damnatus est iterum Felix cum errore suo, perpetuoque exsilio apud Lugdunum relegatus est; quem ferunt in eodem ipso suo errore mortuum. Sed pseudosynodus quam septimam Greci appellant, pro adorandis imaginibus, abdicata penitus.«

STRABUS Fuldensis monachus, in Annalibus, anno 794: »Synodus habita in Franconofurt, in qua heresis Feliciana coram episcopis Germaniarum et Galliarum Italorumque, presente magno principe Carolo et missis Adriani apostolici Theophylacto et Stephano episcopis, tertio damnata est, et rata stipulatione  damnatio roborata. Pseudosynodus Grecorum pro adorandis imaginibus habita, et falso septima uocata, ab episcopis damnatur.«

EGOLISMENSIS MONACHUS in uita Caroli Magni: »Anno sequenti dominus rex Carolus de Ragenesburg iter fecit nauigio ad fossatum magnum inter Altmaniam et Radantiam. Ibi cum muneribus magnis missi apostolici presentati sunt, et nuntiatum est ei Saxones iterum rebellasse. Inde per Radantiam nauali itinere abiit in Mochin, et natale celebrauit ad sanctum Chilianum in Wirzinburg, et Pascha in Franconofurt: et ibi congregata est synodus magna episcoporum Galliarum, Germanorum, Italorum, in presentia eius. Ibi fuerunt missi domini apostolici Adriani Theophylactus et Stephanus episcopi: et ibi tertio damnauerunt heresim Felicianam. Quam damnationem per auctoritatem sanctorum Patrum in libro conscripserunt: quem librum omnes sacerdotes propriis manibus subscribendo confirmarunt.  Pseudosynodus Grecorum, quam falso septimam uocabant, pro imaginibus, reiecta est a pontificibus.«

ANONYMUS episcopus siue abbas, Caroli Magni consiliarius, in Annalibus Francorum, anno 784. 

REGINO Prumiensis abbas, Chronic. lib. II: »Anno Dominice incarnationis 794 celebrauit rex Pascha in Franconofurt, ibique congregauit synodum magnam episcoporum, Gallorum, Germanorum et Italorum: ubi fuerunt missi apostolici Theophilus et Stephanus episcopi. In hac synodo tertio condemnata est heresis Feliciana, quam damnationem per auctoritatem sanctorum Patrum in libro conscripserunt: quem librum omnes sacerdotes manibus propriis subscripserunt. Pseudosynodus Grecorum, quam pro adorandis imaginibus fecerant, a pontificibus reiecta est.«

 SWARZAHENSIS MONACHUS in Chronico, quod Urspergensis abbas continuauit: »Anno Domini 794, Carolo in Franconofurt Pascha celebrante, synodus episcoporum magna collecta est ex omnibus regni prouinciis: legati quoque Adriani pape in eius uice adfuerunt. In hac synodo heresis cuiusdam episcopi, Felicis nomine, damnata est, qui Christum, secundum hoc quod homo est, adoptiuum Dei Filium dicebat: et liber contra eum communi episcoporum auctoritate compositus est, in quo omnes subscripserunt. Synodus etiam, que ante paucos annos in Constantinopoli congregata sub Irene et Constantino filio eius, septima et uniuersalis ab ipsis appellata est, ut nec septima nec aliquid diceretur, quasi superuacua ab omnibus abdicata est.«

HERMANNUS CONTRACTUS comes ueringe et monachus Augiensis, in Chronico, anno 794. »Synodo magna in Franconofurt habita, heresis item Feliciana damnata est: pseudosynodus Grecorum, pro adorandis imaginibus habita, ab episcopis damnata  est.«

IOAN. AuENTINUS: »Carolus Decembri Reginoburgio exit Sualouoltas, et ad fossam superiorem nauibus per terram tractis progreditur. Inde nauibus in Rhedonesso delatus in Menum, uirzeburgum  ultimo Decembri peruenit. Unde Francophoron migrauit, ibique reliquum hiemis exegit. Huc frequentes coire pontifices Galliarum, Italie, Germanie imperat. Adfuere Romani pontificis legati, Theophylactus et Stephanus episcopi. Tertio ibidem condemnata est heresis Feliciana, Eliphandanaque, de adoptione Filii Dei. Omnes subscripsere sacerdotes: ipse quoque Felix et Eliphandus, agnoscentes errorem, uenia data dignitasque seruata. Item acta Grecorum de imaginibus adorandis rescissa sunt.«

AUGUSTINUS STEUCHUS EUGUBINUS, bibliothecarius uaticane pontificis Romani bibliothece, de Donatione Constantini aduersus Laurentium uallam, lib.  II, num. 60: »Sunt alia apud Grecos et Latinos preclara ac peruetusta monimenta, quibus quisque percipere possit, edictum donationis esse uerissimum, a Magno Constantino editum, si per omnes huius edicti  partes animum uertens eas conferas cum his que dixi monimentis. uelut quod Constantinus sanxit, ut Ecclesia Romana sedesque Petri esset caput omnium Ecclesiarum, et ab ea totius religionis ordo dependeret, ab ea iudicium in causis fidei exspectandum esse, eam esse in religione consulendam. Hoc sciens perceptumque habens Carolus Magnus imperator, eodem tempore quo Adrianus pontifex protulit in concilio historiam Syluestri, scribens et ipse de imaginibus, cum imperaret Constantinopoli Constantinus et Irene mater, recipiens que Magnus Constantinus statuisset, sic scribit libro primo, capite sexto : Antequam, inquit, discutiendorum testimoniorum, etc.« Recitat totum cap. 6 lib. I.

F. BERNARDUS LUTZENBURGUS, ordinis predicatorii monachus, artium et sacrarum litterarum professor in academia Coloniensi, in Catalogo Hereticorum,  lib. I, cap. 14; »Carolus Magnus, imperator, Grece et Latine doctissimus, ante septingentos annos contra certos [Forte Grecos] hereticos opus scripsit in quatuor libros partitum, quod habetur Rome in uaticana bibliotheca.«

IOANNES ECKIUS Sueuus in Encheiridio locorum communium aduersus Martinum Lutherum atque alios Ecclesie hostes , art. 16: »Carolus Magnus quatuor libros scripsit contra uolentes tollere imagines. Unde Thuricenses fundatorem eorum et patronum Carolum potius sequi debent cum Ecclesia catholica quam hereticum Zuinglium.«

EPISCOPUS MELDENSIS hoc indice proscripsit: »Opus illustrissimi Caroli Magni, nutu Dei regis Francorum Gallias, Germaniam, Italiamque, siue harum finitimas prouincias, Domino opitulante, regentis, contra synodum que in partibus Grecie pro adorandis imaginibus stolide siue arroganter gesta est.  Item Paulini Aquileiensis episcopi aduersus Felicem Urgelitanum et Eliphandum Toletanum episcopos libellus. Que nunc primum in lucem restituuntur. Anno salutis 1549.«





IN NOMINE DOMINI ET SALuATORIS NOSTRI IESU CHRISTI. INCIPIT OPUS ILLUSTRISSIMI ET EXCELLENTISSIMI SEU SPECTABILIS uIRI CAROLI, NUTU DEI REGIS FRANCORUM, GALLIAS, GERMANIAM ITALIAMQUE SIuE HARUM FINITIMAS PROuINCIAS, DOMINO OPITULANTE, REGENTIS, CONTRA SYNODUM QUAE IN PARTIBUS GRAECIAE PRO ADORANDIS IMAGINIBUS STOLIDE SIuE ARROGANTER GESTA EST.



CAROLI MAGNI PRAEFATIO.

 Ecclesia mater nostra, pretiosissimo sponsi Christi sanguine redempta, et regeneratione salutaris gurgitis lota, [a 20Kb] et salutifero edulio corporis, et haustu sanguinis satiata, et nectarei liquoris unguine delibuta, et per uniuersum orbem terrarum in pace diffusa: aliquando externa, aliquando intestina perpetitur bella, aliquando exterorum concutitur incursibus, aliquando ciuium pulsatur tumultibus. Nonnunquam  uidelicet incredulorum uel hereseorum impellitur infestationibus, nonnunquam uero schismaticorum uel arrogantium turbatur simultatibus. Est enim arca saluandas intra se continens animas, cuius typum antiqui illius patris arca gerebat, que in huius seculi seuissimas diluuii absque naufragii periculo transigit procellas, et nescit mortiferis presentis seculi alluuionibus cedere, nec infestantium  aduersarum potestatum obsidione fatiscere, sed illo pro ea et maxime in ea pugnante, qui positus est in ea murus, dicente propheta: Urbs fortitudinis nostre saluator, ponetur in ea murus, et antemurale, et qui super eius muros constituit custodes, qui tota die et tota nocte in perpetuum non tacebunt : aduersariis resistens, et tumultiferas inquietudines tolerat, et ad uere fidei confessionem conuolantibus in gremio susceptis, et eidem confessioni obstinata mente reluctantibus abdicatis, inconuulsa et intemerata perseuerat, et cum Dauid canere non cessat: Sepe expugnauerunt me a iuuentute mea, dicat nunc Isrel, sepe expugnauerunt me a iuuentute mea, etenim non potuerunt mihi : que incessanter per partes trine orationis mysterium sancte  Trinitatis exponit, dum et uerba sua auribus diuine maiestatis percipienda, id est psallendi melodiam, quam sine intermissione exhibet, deprecatur; et clamorem intelligendum, id est cordis affectum, qui non auribus carnalibus, sed ineffabilibus diuine maiestatis auditibus mirabiliter excipitur, deuota mente exorat, et orationis sue uocem intendendam exposcit, ut scilicet declaret hanc esse orationem perfectam quam mentis affectus ardentis inflammat. Et quanquam metaphoricos mutatis uerbis sensus nostros immisceat, diuinam tamen naturam credit non partibus membrorum discernenda discernere, sed una uirtute cuncta peragere, qui ea que a nobis uidentur audit, et que cogitauimus siue cogitaturi sumus, intro inspicit: nec quidquam eius ineffabili  lumini potest abscondi: auribus etenim uerba percipere, clamorem intelligere, uoci orationis intendere, quanquam iterate sub uarietate uerborum, per id locutionis genus quod a rhetoribus metabole dicitur, proferantur: trina tamen repetitio unum idemque significat, que etiam in inuocatione regis et Dei siue Domini, dum dicit. Rex meus et Deus meus, quoniam ad te orabo, Domine : tres personas et unam substantiam in Diuinitate se credere et fateri demonstrat, cum trium nominum inuocationi, non pluralia, sed singularia uerba interserit. Est enim sancta mater, est immaculata, est preclara, est incorrupta, est et fecunda, que et uirginitatem amittere nescit, et filios generare non desinit: que quanto amplius mundi aduersitatibus feritur, tanto  auctioribus siue excellentioribus uirtutibus dilatatur: et quanto plus premitur, tanto altius exaltatur, quam propheta per ethopeian Deo sic introducit loquentem: Cum inuocarem te, exaudisti me, Deus iustitie mee, in tribulatione dilatasti me . Cuius quoniam  in sinu regni gubernacula Domino tribuente suscepimus, necesse est ut in eius defensione et ob eius exaltationem, Christo auxiliante, toto annisu certemus, ut ab eo boni serui et fidelis nomine censeri ualeamus. Quod quidem non solum nobis, quibus in huius seculi procellosis fluctibus ad regendum commissa est, sed etiam cunctis ab eius uberibus enutritis sollicite obseruandum est: ita tamen ut ab eius unione, qui eius membrum esse dinoscitur, nullatenus abscedat. Quoniam qui cum ea non est, aduersus eam est: et qui cum ea non colligit, spargit. Huius ergo rei causa loqui compellit, quod non sine quodam animi merore prosequimur, quippe qui cum infirmantibus infirmari, et cum scandalizantibus uri, apostolico perdocemur exemplo. Inflammauit igitur uentose arrogantie  inflata ambitio, et uane laudis insolentissimus appetitus, quosdam orientalium partium non solum reges, sed etiam sacerdotes, adeo ut postposita sana sobriaque doctrina, et paruipendentes illud apostolicum, Si quis euangelizauerit uobis, preter id quod euangelizatum est, etsi angelus sit, anathema sit , et transgredientes contra propheticam institutionem terminos maiorum, per infames et ineptissimas synodos Ecclesie inferre conentur quod nec Saluator nec apostoli intulisse noscuntur; et dum sublimare conantur sue laudis fastigium, magnum accumulent suis animabus deliquium; dumque suorum gestorum ordinem uolunt mandare memorie posteritatis, discindunt uinculum ecclesiastice unitatis. [a 31Kb] Gesta sane est ante hos annos in Bithynie  partibus quedam synodus tam incaute tamque indiscrete procacitatis, ut imagines in ornamentis ecclesie et memoria rerum gestarum ab antiquis positas incauta abolerent abdicatione: quodque Dominus de idolis precepit, hoc illi de cunctis imaginibus perpetrarent; nescientes imaginem esse genus, idolum uero speciem: et speciem ad genus, genus ad speciem referri non posse. Nam cum pene omne idolum imago sit, non omnis imago idolum. Alterius et longe alterius definitionis est idolum, alterius imago: cum uidelicet iste ad ornamentum uel ad res gestas monstrandas fiant, illud autem nunquam nisi ad miserorum animas sacrilego ritu et uana superstitione inliciendas: et imago ad aliquid, idolum ad seipsum dicatur. Qui nimirum tante cecitatis caligine obtenebrati  fuerunt, ut cunctis qui eas habere in ecclesiis noscebantur uel habituri erant anathematizatis, inter ceteros errores hoc etiam suo errori insererent [b 2Kb] quod rex eorum Constantinus eos ab idolis liberasset: et ei qui exsultauit ut gigas ad currendam  uiam, de quo dictum est, Ecce uicit leo de tribu Iuda, radix Dauid , et triumphanti mundi spolia secum reportauit, uictorie titulum derogare cupientes, regi suo adnecterent: cum non de eorum rege, sed de uero triumphatore Christo propheta predixerit: Ecce Dominus ascendet super nubem leuem, et ingredietur Aegyptum, et commouebuntur simulacra Aegypti a facie eius . Nubem leuem, corpus uidelicet humanum, quod ex uirgine assumpserat nulla humane commistionis sorde pregrauatum: Aegyptum mundum uolens intelligi: quod et per Ieremiam pene iisdem uerbis se dudum facturum esse promiserat, dicens: Disperdam simulacra, et cessare faciam idola de Memphis . [a 1Kb] Gesta preterea est ferme ante triennium et altera  synodus illis in partibus, ab eorum qui priorem gesserant successoribus, uel a plerisque qui in priore fuisse narrantur: que tamen quanquam a priore distet uoto, non tamen distat errore; et si dispar est negotio, est tamen compar flagitio; et cum sit posterior tempore, non tamen est posterior crimine. Nec immerito in unius baratri cenosum lacum, quanquam per diuersa fluitantes, confluere uidentur, que ab unius iactantie et uane laudis fonte scaturiisse creduntur. Hec enim, anathematizata et abominata cum suis auctoribus priore, imagines, quas prior nec etiam cernere permiserat, adorare compellit; et ubicunque siue in diuine Scripture locis, siue in sanctorum Patrum commentariis, quamcunque repererunt imaginum mentionem erga sue uoluntatis arbitrium  uertunt in adorationem. Nec minoris absurditatis spiris hi connectuntur in habere et adorare, quam illi connexi sunt in imagine et idolo, cum illi imaginem et idolum, isti habere et adorare, unum esse putarunt, que tamen a se inuicem distant, et diuersitate rei et societate predicamenti: quippe cum unum illorum sit habitus, alterum agere. Nam illa etsi magna distent differentia, saltem in eo iunguntur, quod unum species, alterum genus est: hec uero nec genere, nec specie, nec ulla huiuscemodi societate sibi coherent, cum et adorari possint que non habentur, et haberi que non adorantur. Sicque reiectis moderaminis retinaculis, et neglecto quod ab antiquis non incongrue dictum est prouerbio: Ne quid  nimis, mediocritatis calle transmisso, per deuia gradiuntur: ueluti si quis cuidam multiloquio uacanti temperamentum in loquendo indicere curans, ille e contrario adeo silentio studeat, ut mutus efficiatur, et cui dedecus ingerebat inordinata loquacitas, dedecus nichilominus ingerat desidiosa taciturnitas. Aut si quis medicus egrotantem temulentie arguat, ille putans  se medici parere dictis, non solum uini sed etiam laticum sibi interdicat humorem, adeo ut qui dudum languebat nimio uini haustu madefactus, omni sibi liquore interdicto, langueat siti arefactus: cum tamen, et si diuersa sit causa languoris, unus tamen sit effectus desidiosi erroris. Interea cum in neutra parte neque isti neque illi temperantie teneantur habenis, sed utrique precipites per abrupta discurrant, et dispari cursu ferantur, uno tamen occursu sponse Christi Ecclesie, cui ipse dicit in Canticis canticorum, Tota speciosa es, amica mea, et macula non est in te , maculam inferre conantur, dum et illi ei bene habita abiicere, et isti bene habitis male uti suadent; dum scilicet et illi ei ornamenta auferre student, et isti eam ornamenta adorare  permouent; que duo mala, ut prefati sumus, de iactantie fonte pullularunt. Dumque uolunt humanos fauores, et uocari ab hominibus Rabbi, et suas laudes suis apicibus prefigunt, nec attendunt quod per quemdam sapientem dicitur: Laudent te alii, et non os tuum, extraneus, et non lingua tua : relictis priscorum Patrum traditionibus, qui imagines non colere sanxerunt, sed in ornamento ecclesiarum habere siuerunt, nouas et insolitas Ecclesie nituntur inferre constitutiones, quibus ei maculam potius quam decorem ascribant. Nam si nouas constitutiones Ecclesie ingerere iactantia est, schisma est: quod tamen in Ecclesia fieri non debet: quod si schisma est, macula est, que in Sponsa esse negatur. Si igitur nouas constitutiones Ecclesie ingerere  iactantia est, macula procul dubio est, que in sponsa esse negatur. Unde datur intelligi non eum esse amicum sponsi, qui adeo sue laudis uult cumulare cacumen, ut per errorum notas non uereatur ecclesiasticum obtundere acumen; ac per hoc si sponsam macula non decet, eam ei nullus conari debet imprimere: quam si nullus conari debet imprimere qui conatur, sponso iniuriam facit. Si igitur sponsam macula non decet, et reuera non decet, qui conatur imprimere, sponso iniuriam facit. Nos denique propheticis, euangelicis et apostolicis Scripturis contenti et sanctorum orthodoxorum Patrum, qui nullatenus in suis dogmatibus ab eo qui est uia, ueritas et uita, deuiarunt, institutis imbuti, et sanctas et uniuersales  sex synodos, que pro uariis hereseorum infestationibus a sanctis et uenerabilibus Patribus geste sunt, suscipientes, omnes nouitates uocum, et stultiloquas adinuentiones abiicimus: et non solum non suscipimus, uerum etiam tanquam purgamenta despicimus, sicut et eam que propter adorandarum imaginum impudentissimam traditionem in Bithynie  partibus gesta est, synodum. Cuius scripture textus eloquentia sensuque carens ad nos usque peruenit. Contra cuius errores ideo scribere compulsi sumus, ut sicubi forte aut manus tenentium, aut aures audientium inquinare tentauerit, nostri styli diuinarum Scripturarum auctoritate armati inuectione pellatur: et inertem, uel potius inermem Orientali de parte uenientem hostem Occidua in parte per nos, fauente Deo, allata sanctorum Patrum sententia feriat. [a 2Kb] Quod opus aggressi sumus cum conhibentia sacerdotum in regno a Deo nobis concesso catholicis gregibus prelatorum, non arrogantie supercilio, sed zelo Dei et ueritatis studio: quoniam sicut iustis et honestis rebus inherere sanctum, ita nimirum pessimis et inordinatis rebus animum accommodare peccare  est. Unde et Dauid quod societates malorum fugerit, Deo quasi purum sacrificium offert, cum dicit: Odio habui congregationes malignantium, et cum impiis non sedebo . Et Iosaphat rex Iuda eo quod Isrelitice gentis pessimo regi amicitiis iunctus sit, a Domino arguitur per prophetam . Cum igitur prefatarum duarum synodorum conditores nec illius imperitie sermonem habeant qua se Apostolus imperitum dicit sermone sed non scientia, nec illius eloquentie cum spiritali sensu nitorem, de quo ex persona sanctorum predicatorum in Canticis canticorum Ecclesie dicitur, Murenulas aureas faciemus tibi uermiculatas argento : mirum ducimus cur tante uanitatis uento inflati sint, ut eas non solum agitare presumpserint, sed etiam  sex uenerabilibus synodis adnumerare conati sint: quarum neutra quomodo non septima post Nicenam, sed aut tertia, priore seruata post Ariminensem, aut  secunda priore destructa computari debeat, in sequentibus, cum res exegerit, diligentius, annuente Domino, disputabimus, que scilicet haud secus sex synodis equiparande sunt, quam Rubenitarum et Gaditarum, et dimidie tribus Manasse altare altari quod per legislatorem Domino iubente conditum est, equiparari potuit: cuius auctores Isrelitici gladii furor uastaret, nisi fraternas iras supplex confessio mista precibus preueniret. Nos denique Isaie uaticinio docti, qui dicit, Hec uia, ambulate in ea, non declinabitis ab ea, neque ad dexteram neque ad sinistram ; et doctoris gentium predicationi admoniti, qui nos uiam regiam tenere instituit, imagines in ornamentis ecclesiarum et memoria rerum gestarum habentes, et solum Deum adorantes et eius sanctis  opportunam uenerationem exhibentes, nec cum illis frangimus, nec cum istis adoramus, sed illius ineptissime synodi scripturam, que non solum illa locutione caret qua parua submisse, mediocria temperate, magna granditer proferuntur, sed etiam pedestris sermonis modum negligit, abnuentes, institutoris nostri, sermonis uidelicet Dominici, nitimur fieri usquequaque sequaces. Quoniam igitur et patrum anathematizantium filios, et filiorum anathematizantium patres, mistim in prefata synodo hebetudinis continentur discursus, mistam utriusque reprehensionem noster, fauente Domino, digeret stylus, nichil indiscussum, nichil intactum, nichil silentii cauernis obstrusum preteriens: nisi forte quod aut difficultas inordinati sermonis nostro intellectui  impertire negauerit, aut puerilis dicti ineptiam, reuerentia cohibente, noster sermo persequi despexerit.



LIBER PRIMUS.



CAPUT PRIMUM. De eo quod Constantinus et Herena in suis scriptis dicunt, Per eum qui conregnat nobis Deus.


Plerumque humana fragilitas sue impossibilitatis metas excedit, et quanto se ultra quam debet extollit, tanto ab eo qui in altis habitat, et humilia respicit in celo et in terra, recedit: quantoque ad eum qui excelsus super omnes gentes est, per sublimitatem appropinquare conatur, tanto ab eo propensius elongatur. Que si modum sue conditionis non negligat, et superiora petere nitens, ad humiliora se deuota mente submittat, poterit se inclinando eo conscendere  a quo se exaltando noscebatur descendere: et quanto se prostrauerit humo, tanto fiat proxima celo. Cum ergo nostrum esse tantum distet a Dei esse, et nostrum uiuere ab eius uiuere, et nostrum regnare ab eius regnare, dolenda potius quam admiranda est illorum uecordia qui, inter cetera que sibi indiscrete usurpant, Deum sibi conregnare etiam dicunt. Illius enim esse, esse tantum nouit: fuisse uel futurum esse, non nouit. Non habet enim partem eternitatis, quam nos tempus dicimus, et in presens, preteritum et futurum diuidimus, sed totius eternitatis in sue essentie incommutabilitate integritatem habens, esse  tantum ei est. Unde et sancto Moysi dixit: Ego sum qui sum, et, Qui est, misit me ad uos . Nostrum autem esse, quibus preterita in recordatione, presentia in intuitu, futura in exspectatione, illius essentie comparatum non esse est. uiuere namque eius, nec initium, nec finem, nec mutabilitatem ullo modo sentit. Unde et in prophetis scribitur: uiuo ego, dicit Dominus , et quidam sanctorum, »uiuit Dominus, dicere ausi sunt, id est, qui in ea uita uiuit quam nec initium cepit, nec mutabilitas mouet, nec finis intercipit.« Nostrum autem uiuere ortum et occasum et mutabilitatem patitur; quanquam anima immortalis sit, tamen mutabilis esse dignoscitur: que mutabilitas ei plerumque pro morte ascribitur. Unde et primo homini dictum est, In  quacunque die comederis ex eo, morte morieris . Non quod statim ut preceptum Domini est transgressus, carnis sit morte multatus, sed quia ab ea sanctitate in qua Deo proximus stabat, per animi mutabilitatem sit longe digressus. Porro eius regnare a nostro regnare, non minus quam eius esse a nostro esse, et eius uiuere a nostro uiuere distat: quippe cuius essentia sicut semper habuit esse et uiuere, ita etiam et regnare. Nostrum enim regnare a nostro esse et uiuere preceditur, a nostro interire succeditur: que dum ita se habeant, magne presumptionis est Deum sibi quempiam dicere conregnare: cum hoc nec Dauid dicere ausus est, de quo Dominus dixit, Inueni uirum secundum cor meum, et illud, Inueni Dauid seruum meum: oleo sancto meo liniui eum  ; nec Salomon cui a Domino dictum est, Sapientia et scientia date sunt tibi, diuitias autem et substantiam et gloriam dabo tibi, ita ut nullus in regibus nec ante te nec post te fuerit similis tui ; qui de se quoque ipse loquitur confidenter, Deus docuit me sapientiam, et intellectum sanctorum cognoui . Nec quisquam de regibus, nec de his quos meritorum prerogatiua suffultos, nec de his quos superbia usos fuisse Scriptura commemorat, tale quid legitur dixisse. Interea con syllaba in conponendis uerbis secundum eos qui litterarie solertiam discipline non nesciunt, pene nichil aliud quam simul significat: ut est, Congregetur omnis Ecclesia Isrel ; et, conueniat ad diem festum , id est, simul in gregem glomeretur, simul  ueniat; et Apostolus: Si tamen compatiamur, ut et simul glorificemur , id est, conglorificemur; et illud, Super uitrei marginem fontis uterque consedit, id est, simul sedit: et consessor dicitur simul sedens. Simul namque quedam iuxta eos qui sagacissime logice arcana scrutantur, tribus modis dicuntur: tempore, natura et genere. Tempore, ut ait beatus Augustinus, cum quelibet simul existunt uno tempore uel apparent, ita ut neutrum de duobus uel prius sit, uel alterum consequatur, sed utrique ortus uideatur esse communis; secundum quem modum nobis simul minime regnare dicendus est, quippe cum ille sit sempiternus, nos temporales, ille sine initio, nos cum initio. Natura, cum quedam naturaliter  simul sunt, nullum tamen eorum preest alteri: ut uerbi gratia simplum et duplum ponamus necesse simul esse naturaliter: sed neque duplum facit ut simplum sit, neque simplum efficit duplum; sed nec secundum hunc modum nobis simul regnare dici potest, cum tot distantiis natura eius nostre nature prior sit, totque modis creatrix creatam precedat. Genere, quoties ex eodem genere manantia simul uidentur esse natura, sed specie discernuntur, ut est animal. Nam et pedestre et aquatile animal dicitur, sed specie discernitur: nullumque alteri aliud prius est, sed simul omnia ab animali, id est, ab uno genere orta noscuntur. Qui tertius modus, non minus quam precedentes duo, eum nobis simul regnare reluctatur, cum nullatenus natura nostra  et eius quadam substantie unitate coniuncta dignoscatur, et quadam specie discernatur; qui dum per potentiam diuinitatis ubique sit, tamen non alicui conregnare dici recte potest. Aliud est enim ubique esse, aliud cum quoquam simul esse; aliud ineffabiliter regnare, aliud cuiquam conregnare. Conregnare igitur et consedere et plurima huiuscemodi si absolute proferantur, nec quisquam cuiquam consedere uel conregnare dicatur, simul duos uel plures conregnare uel consedere designat. Si uero quis cuiquam conregnare uel consedere dicatur, significat eum precedere cui conregnatur uel consedetur: illum uero eius participem fieri qui conregnat et consedet, dicente uase electionis Paulo: Consepulti estis Christo ; et iterum: Si consurrexistis  Christo, que sursum sunt querite: . Unde datur intelligi eum precedere qui sepelitur et surgit, eos uero participare ei cui consepeliuntur et consurgunt. Nisi enim Redemptor humani generis pro nobis sepultus fuisset et resurrexisset, nos ei consepeliri et conresurgere minime poteramus. Quo documento colligitur, a cautela remotum esse Deum nobis dicere conregnare: qui non nobis in regnando participat, sed sicut omnium auctor est, ita omnes in esse, uiuere et regnare precedit. Quod si forte contentiosus quis huius uerbi astruere tentans errorem, ea que secundum formam serui de unigenito Dei Filio dicta sunt in testimonium trahat, dicens: Cur non conregnet nobis cui, secundum Apostolum, compatimur, consepelimur,  conuiuificamur, consurgimus? cuius promissionis coheredes et concorporales et comparticipes sumus in eodem Iesu Christo per Euangelium, in quo Deus cexcitauit nos simulque fecit sedere in celestibus; de quo et euangelista dicit: Conuescens eleuatus est ; et iterum: Illi autem profecti predicauerunt ubique Domino cooperante : perpendat, abstersa nebulose mentis caligine, non hoc ex sua diuinitate, sed ex nostra humanitate esse in quo nos ei compatimur, consepelimur, conuiuificamur. Sicut enim pati, sepeliri, uesci, in quo nos ei consepelimur, compatimur, et ille nobis conuescens dictus est, proprie humanum est: ita et regnare proprie diuinum est,  Psalmista attestante, qui ait: Exaltatum est nomen eius solius ; et iterum: Domini est regnum et ipse dominabitur genti ; et idem, Regnum tuum, Domine, regnum omnium seculorum, et dominatio tua in omni generatione et progenie . Dicimur enim et nos regnare, sed abusiue, non proprie. Nam regnare, immortalem et ueracem esse, illi est naturale; ceteris uero qui hec consequuntur illius largitione est attributum qui uere regnat, solus immortalis et uerax est, doctore gentium predicante, qui ait: Est enim Deus uerax, omnis autem homo mendax ; et rursus: Qui solus habet immortalitatem ; non quo, ut ait beatus Hieronymus, et angeli et cetere rationales creature immortalitatem non habeant  et ueritatis sint amatores, sed quo ille solus naturaliter sit et immortalis et uerax, ceteri uero immortalitatem et ueritatem ex largitione illius consequantur, et aliud sit habere per semet, aliud in potestate donantis esse quod habeas. Si ergo recte dici possumus Deo commori et compati, qui immortalis et impassibilis est, ita et recte dici potest Deus nobis conregnare. Et si illud manifesta ratione dici contemnitur, et istud prudenti indagatione repudiatur. Compatimur enim Christo quando in eius amore qui pro nobis crucis passionem perpessus est, carnem nostram crucifigimus, id est, mundum cum uitiis et concupiscentiis, et morimur mundo, et commorimur Christo, et sic carnem, id est corpus, crucifigimus, ut desideria eius calcemus. Consepulti  enim sumus cum illo per baptismum in mortem, ut quemadmodum Christus resurrexit a mortuis per uirtutem Patris, ita et nos in nouitate uite ambulemus: et sic baptizati consepulti sumus ei, ut de cetero hanc uitam sequamur, in qua Christus resurrexit. Baptismum resurrectionis pignus est et imago, ut iam in preceptis Christi manentes, ad preterita denuo non reuoluamur. Conuiuificamur autem et consurgimus ei, si similitudini mortis eius sumus complantati, id est, si in baptismo omnia uitia deponentes in nouam uitam translati de cetero non peccemus. Similitudo enim mortis similem prestauit resurrectionem. Coheredes autem et comparticipes eius sumus, non quo aliqua inter nos possessio diuidatur, sed quo ipse sit Dominus  hereditas nostra atque possessio. Dominus quippe, ait, heredita suestra est ; et alibi, Dominus pars mea et hereditas mea . Concorporales enim, quia quanquam diuersas habeant gratias hi qui in Christo crediderunt, in uno tamen sunt Ecclesie corpore conglobati. Simul ergo sanctos fecit sedere cum Christo in celestibus non quo ei sancti consedeant quandiu in hoc mundo sunt et peregrinantur ab eo, sed quo, iuxta prefati doctoris sententiam, mos iste sit Scripturarum ut interdum futura tempore preterito declinentur per schema quod dicitur prolepsis: uerbi causa de cruce Domini: Foderunt manus meas et pedes ; et alibi de passione eius:  Quasi ouis ad uictimam ductus est ; uel certe secundum spiritalem sensum, quo modo nequaquam in carne sancti sint cum uiuant in carne, et habeant conuersationem in celestibus cum gradiantur in terra, caro esse desistentes, toti uertantur in spiritum ita eos in celestibus sedere cum Christo. Regnum quippe Dei intra nos est, et ubi fuerit thesaurus noster, ibi erit et cor nostrum; firmique et stabiles sedemus cum Christo, sapientia, uerbo, iustitia, ueritate. Predicabant autem apostoli Domino cooperante , id est, ad bona opera exercenda eis adminiculum prebente: et idcirco tantam uim illorum operatio habuit, ut ad eorum predicationem tot millia hominum crederent, et nature uiribus fractis et mortui uitam, et  ceci oculos, et surdi aures acciperent. Cooperatur enim Dominus omnibus sanctis, secundum Apostolum, qui dicit, Factus sum minister secundum donum gratie, que data est mihi iuxta operationem uirtutis eius . Peccatoribus autem in quantum peccant neque cooperari neque conregnare ullo modo credendus est. Si ergo et illud quod Apostolus dicit, Si sustinuerimus et conregnabimus , putat sibi aliquod adminiculum in hac parte prestare, sentiat hoc ab eo quod ille dicit, tripertita ratione distare, id est, persona, tempore, merito: persona, quia non ille sanctis, sed illi sancti conregnaturi dicuntur; tempore, quia non conregnasse nec conregnare, sed conregnaturi dicuntur; merito, quia non quilibet, sed solummodo sancti ei conregnabunt.  Ait enim: Si sustinuerimus, et conregnabimus , id est, si in hoc seculo sustinuerimus, in futuro conregnabimus: uel certe post iudicium, cum iam eum non per speculum et in enigmate, sed facie ad faciem contuebimur. Nam si adhuc in hoc mundo sumus, adhuc sustinemus; si adhuc sustinemus, necdum conregnamus. Si igitur adhuc in hoc mundo sumus, necdum conregnamus. Deinde si conregnamus ei, iam uenit quod perfectum est; si iam uenit quod perfectum est, iam euacuatum est quod ex parte est. Non autem euacuatum est quod ex parte est, non igitur conregnamus ei. Si ergo sancti quandiu in hoc mundo sunt non conregnant ei, multo minus ille conregnat eis, cuius est regnum et imperium, et cuius regni non erit finis: et si  sanctis non conregnat, nullo modo peccatoribus conregnare dicendus est. Quando autem sancti ei conregnabunt, apostolo Ioanne docente, didicimus: ait enim: Charissimi, nondum apparuit quod erimus; scimus quoniam cum apparuerit similes ei erimus, quoniam uidebimus eum sicuti est ; ut dum apparuerit quod erimus, id est immortales et gloriosi, in quo similes ei erimus. Similes dixit, non equales. Similes uidelicet non in corporis similitudine, sed in interiore homine, dicente beato Augustino in epistola ad Italicam uirginem: »Quis autem dementissimus dixerit corpore nos uel esse uel futuros esse similes Deo? in interiore igitur homine ista similitudo est.« uidebimus ergo eum sicuti  est, cum secundum suam pollicitationem diligentibus se manifestauerit seipsum sine fine existente: in quo Deum uidebimus infinite, celebrantes perpetui sabbati solemnitatem, dicente nobis Domino: uacate et uidete quoniam ego sum Dominus , que omnia non antea complebuntur in sanctis, nisi, iuxta Apostolum, cum mortale hoc induerit immortalitatem, et corruptibile hoc uestierit incorruptionem. Nam si conregnamus ei, iam apparuit quod erimus; si iam apparuit quod erimus, iam similes ei sumus; si iam similes ei sumus, iam uidemus eum sicuti est: non autem uidemus eum sicuti est, nondum igitur conregnamus ei. Regnat ergo ille in nobis, non conregnat nobis: regnat uidelicet, secundum beati Augustini sententiam, in credentibus,  quia usque ad crucem et mortem infirmatus est: hoc autem modo Filius proprie regnat in fide credentium; non enim Pater dici aut credi potest uel incarnatus, uel iudicatus, uel crucifixus; per speciem autem, qua equalis est Patri, regnat in contemplantibus ueritatem, non conregnat nobis, quia scilicet non participat nobis in regno. Ipsius enim proprie regnum est, sicut superius disputauimus. Nondum enim conregnamus ei quandiu huius mortalitatis tunica induti sumus, quod tunc nos facturos esse per eius misericordiam speramus, cum secundum contemplationem superne ueritatis ad obtinendam beatitudinem nullo motu animi, nulla parte corporis resistente, nemine amante propriam potestatem, erit Deus omnia in omnibus.



CAPUT II. De eo quod Constantinus et Herena in epistola ad uenerabilem papam apostolice sedis Adrianum directa scripserunt, Elegit nos Deus qui in ueritate querimus gloriam eius.


Secundum ueritatis sententiam, qui a semetipso loquitur, gloriam propriam querit. Quam prorsus hi qui in adorandis imaginibus exarserunt, adeo uidentur querere et amplecti, [a 1Kb] ut prodecessores suos uel parentes cum actibus eorum non uereantur aspernari. Despectis enim illis atque spretis, iactant se in ueritate gloriam Dei querere, quos utique recte spernunt si ab ea ueritate que dixit: Ego sum uia, ueritas, et uita , ullatenus  deuiauerunt: qui ideo uia dicitur quia per incarnationem bonis prebet uiuendi exemplum. Dicitur etenim ueritas Christus propter iudicium quod in ueritate exercet, siue quod in eo falsitas ulla penitus inueniri non possit. uita propter deitatem, per quam est uite origo atque ei omnia uiuunt: est enim recte ambulantium uia ad uitam ducens eternam; a qua uia nos deuiare propheta dissuadet cum dicit: Apprehendite disciplinam ne quando irascatur Dominus et pereatis a uia iusta . Cui uie, de qua idem sanctus dicit, Quoniam nouit Dominus  uiam iustorum , auctor mortis contrarius est, de quo subiungitur, Et iter impiorum peribit . Nam si a ueritate recesserunt, mendacio adheserunt, mendaces effecti sunt. Si igitur a ueritate recesserunt, mendaces effecti sunt. Ergo secundum denominatiuorum regulam, ut a ueritate uerax, a iustitia iustus, a pietate pius, a bonitate bonus, ita e contrario a mendacio mendax dicitur. Nam cum mendaces ueritatem docere aut uix aut nunquam possint, mirandum est unde hi tam ueraces tamque ueritatis sectatores effecti sint: qui uidelicet secundum suam opinionem a mendacibus docti et geniti sunt. Non ergo gratiam Dei in ea ueritate querunt, de qua pia ueritas et uera Pietas dixit: Si permanseritis in uerbo meo,  cognoscetis ueritatem, et ueritas liberabit uos . Sed in imaginibus artificum industria formatis, que spectatores suos plerumque ob rerum gestarum memoriam inducunt in admirationem, adoratores uero semper in errorem. Non enim mediocris est error cum aliud adoratur religionis cultu, quam is qui dixit, Dominum Deum tuum adorabis et illi soli seruies . ueritas semper intemerata et inuiolata perseuerans unius modi est. Iste uero pro uoluntate artificis plura se demonstrant agere cum nichil agant. Nam cum uidentur homines esse cum non sint, pugnare cum non pugnent, loqui cum non loquantur, audire cum non audiant, cernere cum non cernant, innuere cum non innuant, palpare cum non palpent, etc., huiuscemodi constat figmenta  artificum esse, non eam ueritatem de qua dictum est, Et ueritas liberabit uos . Imagines namque eas sine sensu et ratione esse uerum est, homines autem eas esse falsum est; quas et si quis secundum equiuocorum rationem homines dici posse affirmet, ut, Augustinus fuit summus philosophus, et, Augustinus legendus est, et, Augustinus pictus in ecclesia stat, et, Augustinus illo loco sepultus est, animaduertat hec omnia quanquam ab uno fonte, id est Augustino, processerint, hunc solum fuisse uerum Augustinum, de quo dictum est summus philosophus, cetera uero aliud esse codicem, aliud imaginem, aliud corpus sepultum. Inter hominem autem pictum et uerum, hoc principaliter interest quod unus illorum est uerus, alter falsus, nec uspiam  nisi in nominis societate iunguntur. Nam cum hic uerus sit, qui hac definitione definiri potest ut dicatur, animalis, rationalis, mortalis, risus sensusque capax, necessario ille falsus habendus est qui horum nichil habet: et si ille qui iis omnibus caret falsus non est, nec ille uerus est qui iis omnibus regulis subiacet. Ecce cernuntur plures stare imagines, quarum quedam sunt colorum fucis compaginate, quedam auro argentoue conflate, quedam in ligno celatoris scalpello figurate, quedam in marmore incise, quedam in gypso uel testa formate,  in quibus quidem quantum in illis est, et imaginis similitudo, et superscriptio nominis una est: uerbi gratia et imago Pauli est, et superscriptio, sanctus Paulus. Sciscitandum ab eis est qui tanto errore laborant, ut eas pro arbitrio suo et ueritatem et sanctas et ueras, et non potius secundum uenerabilium Patrum traditionem sanctorum imagines dicunt, que cunctis comparata sanctior uel uerior, que omnium sanctissima aut uerissima esse credenda est, quas dum eos equales dicere pro materiarum et magnitudinum uel operum discretione ratio non permiserit, et quasdam quibusdam sanctiores, et quarumdam sanctissimas fateri compescuerit, profiteri compelluntur secundum ueritatis indagatricem rationem, nec ueritatis capaces nec sanctas  dici debere: quoniam quidem et pretio sunt inequales, quo sibimet per comparationis gradus preferuntur, et sanctitatis et ueritatis merito equales, qua omnes omnino carent. Sicut enim pretiosa imago pretiosiorem et pretiosissimam admittit, ita sancta et uera sanctiorem et ueraciorem, sanctissimam et ueracissimam posset admittere, si tamen esset positiuus gradus a quo comparatiuus et superlatiuus ualerent emergere. Esto, inest depicte imagini sanctitas: ubi antequam fieret fuit? an in ligno quod ex silua ad usus sumitur, cuius residuum ignibus mancipatur? an in coloribus qui plerumque rebus impuris conficiuntur? an in cera que et colorum et sordium capax est? Si in ligno, cur id quod secure retundente, ascia remordente, runcina radente  abstrahitur, rogo consumptum, in fauillas redactum, aut de coloribus manu artificis in diuersa dilapsum, aut de cera nimio calore ignis liquefactum guttatim destitutum perit, cum sanctitas perire nesciat? Aut si in his que exsecuti sumus sanctitas non est, et reuera non est, querendum unde ei postquam ex pluribus materiis compaginata est, accedat; que dum neque per manus impositionem, neque per aliquam canonicam consecrationem ei accedere inueniatur, nec inesse credenda est. Que si inesset, queri poterat utrum ea uetustate fatiscente cum ea fatisceret, an ad aliam que ex rudimentis conficeretur transiret? Nam si ei inesset, aliunde ueniret; si aliunde ueniret, ad aliam transiret. Non autem ad aliam transit, non igitur ei inesse credenda est. Que dum  ita se habeant, quisquis eas ueritatem dicit, et in eis se gloriam Dei querere asserit, longe a ueritate discessit. Non autem in imaginibus manufactis gloriam Dei Dauid senserat cum dicebat, Super celos gloria eius , neque celestis ille exercitus cum psallebat: Gloria in excelsis Deo , sed neque in uastissima eremo populo Dei in quadam imagine gloria Domini apparebat cum dicitur: Apparuit gloria Domini ; et illud: Operuit tabernaculum gloria Domini . Multa enim contra huius capituli non mediocre deliramentum secundum sanctarum Scripturarum auctoritatem et secundum ueritatis indagationem dici poterant: sed hec breuiter pro  tempore dicta sufficiant, nec ad alia properantibus hec obstaculo sint.



CAPUT III. De eo quod Constantinus et Herena gesta uel scripta sua diualia nuncupant.

Prisce gentilitatis obsoletus error Christi aduentu repulsus quoddam cernitur in his reliquisse uestigium, qui se fidei et religionis Christiane iactant retinere fastigium, qui et intra Ecclesiam nouas et ineptas constitutiones audacter statuere affectant, et se diuos suaque gesta diualia gentiliter nuncupare non formidant. Unde fit ut quod protoplasti perpetrauere florigera in sede uirosa serpentis promissione illecti, hoc isti perpetrent in Ecclesia antiqui hostis fraude decepti: cum uidelicet et isti per inanis  glorie celsitudinem se diuos nominare non renuant, et per auaritie rapacitatem, per quam uane laudis culmen adire tentant, Ecclesie nouum aliquod inferre contendant. Quicunque ergo alta plusquam ordo exposcit appetit, et extraordinarie plus esse cupit quam est, ab eo qui humilia respicit et alta a longe cognoscit deiectus, minus incipit esse quam est. Quod illorum exemplo approbari potest, quorum dum alter sedem suam ab aquilone ponere disponens, angelico honore et consortio priuatus tenebris caliginis huius est deputatus; alter inobediens diuinis preceptis et esse cupiens sicut Deus, deliciosissima sede eiectus immortalitate amissa ad huius mortalitatis labores et erumnas est destinatus. Quorum si uitandi sunt casus, fugiendi sunt actus; si fugiendi  sunt actus, humilitatis amplectendus est usus. Si igitur uitandi sunt casus, humilitatis amplectendus est usus, per quem cum ceteris bonorum operum instrumentis et di possumus fieri, sicut ille cui dictum est, Ecce constitui te deum Pharaonis , et filii Dei, iuxta illud quod scriptum est, Quotquot autem receperunt eum, dedit eis potestatem filios Dei fieri his qui credunt in nomine eius . Nam cum essentialiter Deus dicatur creator omnium, iuxta illud, Quoniam Deus magnus Dominus et rex magnus super omnem terram , est alius modus quo abusiue di et supere potestates et homines di uocantur, dicente Apostolo, Et si sint qui dicantur di siue in celo, siue in terra, nobis tamen unus est Deus Pater ; et Psalmista, Ego dixi: Di estis  ; tertio namque modo secundum sacrilegam superstitionem erie potestates di nuncupantur, iuxta illud, Quoniam omnes di gentium demonia . Nam primo modo nullus essentialiter Deus dici potest, nisi ille qui est ineffabilis, incommutabilis, sempiternus, omnipotens, qui est summum bonum, singularis apex, trinus in personis, unus in natura, qui est super omnia Deus benedictus in secula. Secundo modo et angeli et homines di dici possunt: ad quod dignitatis nomen non nisi Deo obediendo, et humilitatem amplectendo, et arrogantiam spernendo, et ei per bonum opus inherendo peruenitur. Tertius modus plures habet species nam et demonia di a gentibus, et sidera siue plura  de creaturis mundi di putabantur et dicebantur; et mundanarum quarumdam artium inuentores, et urbium conditores, uel sceptra imperialia retinentes, post mortem in deos credebantur transferri, et diui uocabantur, et simulacra illorum di nuncupabantur. Que nomina aspernato uero Deo, contempta humilitate, demonica uel humana sibi arrogantia usurpauit: que ita Christianus odisse debet, sicut odit auctorem: quisquis enim auctorem mendacii spreuit, mendacium spernere debet; et qui mendacium spernit, mendax quoque nomen spernere debet. Qui igitur auctorem mendacii spreuit, mendax quoque nomen spernere debet: auctor autem mendacii ille est de quo dictum est, Ab initio mendax fuit et in ueritate non stetit . Mendax nomen diuale non  immerito est, quod peccatores pro suis meritis eternis suppliciis mancipatos diuinitatem astruere nititur esse adeptos. Si ergo huius nominis amatores hoc ad diuinitatem minime pertinere fatentur, audiant ipsos gentiles qui hoc nomine familiarius in suis litteris utebantur, et diuos pro dis, et deos pro diuis pene indifferenter ponere consueuisse: diuos pro dis, ut est illud :

. . . . . Tu das epulis accumbere diuum;
et iterum,

. . . . . Que sunt ea numina diuum
Flagitat,
id est, deorum. Deos autem pro diuis, ut est illud,

An Deus immensi uenias maris, ac tua naute
Numina sola colant.
Octauiano enim dictum est, quem post mortem in  diuum transferri putabant. Cesset igitur, cesset falsi nominis ambitio, destituatur antiqui erroris uestigium, facescat cece superstitionis uocabulum, abdicetur procacis nominis supercilium, pellatur a fidelibus in diuos transferendorum hominum gentile mendacium. Iam ueritas de terra orta est, iam ortus est fidelibus sol iustitie, iam qui sedebat in tenebris uidit lucem magnam, iam habitantibus in regione umbre mortis lux orta est. Omnia falsa, ueritate ueniente, cassata sunt. Nam si falsorum deorum gentilis opinio falsa est, post mortem in diuos transferendorum hominum fabula falsa est. At si post mortem in diuos transferendorum hominum fabula falsa est, diualis nominis nuncupatio uana est. Si igitur falsorum deorum gentilis opinio falsa est, diualis  quoque nominis appellatio uana est. Liquido ergo patet rem falsam falsum nomen habere, et falso nomine eos qui ueritatis discipuli sunt nuncupari non debere. Nam etsi qui forte catholici defunctos quosque diue memorie nuncupasse uspiam reperiantur, manifestum est eos usum fuisse secutos gentilitatis, sicut nomina dierum et mensium gentilium uanitatibus plerumque nominantur. Sed hec et his similia Romana potius ambitio quam apostolica admisit traditio. Nos denique qui et ueritatis sectatores, et ab ipsa ueritate redempti sumus, sicut spreuimus  gentilium deorum mendacium, spernere debemus gentilia uocabula, Apostolo docente qui ait, Que societas lucis ad tenebras? que autem conuentio Christi ad Belial ? A qua conuentione ipso annuente liberemur, qui nos, ereptos de tenebris et umbra mortis, transtulit in regnum Filii dilectionis sue, in quo habemus redemptionem in remissionem peccatorum.



CAPUT Iu. De eo quod Constantinus et Herena in epistola sua uenerabili pape Adriano urbis Rome scripserunt: Rogamus tuam paternitatem et maxime Deus rogat qui nullum hominem uult perire.

Qui Deum sibi conregnare procaciter, et sua gesta diualia superbe et gentiliter dicere audet, indubitanter et Deum, cuius est regnum et imperium, quempiam  rogare dicere audebit: ut dum sibi temerariam celsitudinem prorogat, diuine maiestatis imperio quiddam derogare contendat. Nec mirandum est cur sua presumat attollere, cum diuina uerbis indoctis nitatur submittere. Deus enim imperando lucem condidisse legitur, et aquas ab aquis discreuisse, et limitem his, ne denuo confunderentur, firmamentum posuisse, et terram multigenis seminibus fecundasse, et celum splendifluis siderum fulgoribus perornasse, [a 1Kb] et aquas natatilibus, era uolatilibus compleuisse, et hominem siue omnium rerum creationem patrasse: et isti dicunt, »Rogamus tuam paternitatem, et maxime Deus rogat, qui nullum hominem uult perire.« De Moyse legitur eo quod fecerit quod Dominus imperarat ; et idem scribit: Ad imperium Domini  mouebant castra filii Isrel, et ad imperium Domini ponebant ea ; et iste dicit: maxime quidem Deus rogat, ut pote qui incommutabilis, inneffabilis, sempiternus est, et omnium uisibilium et inuisibilium naturam imperio creauit imperioque gubernat, rogare incipiat. Quod quidem uerbum non potestatis, sed deprecationis est, non auctoritatis, sed necessitatis, non imperantis, sed obsecrantis. Nam cum in Deo indigentia nulla sit et rogare obsecrantis sit, et obsecrare indigentis, quisquis igitur Deum rogare quid dicit, ei procul dubio indigentiam ascribit. Cui si indigentia inest, et necessitas. Si necessitas inest, omnipotentia deest. Omnipotentia autem illi est, igitur indigentia deest. De eo enim scriptum est: Excelsus super omnes gentes Dominus, et supra celos gloria  eius . Quod si forte ei conuenire posse dicunt rogare, propter personam Filii, qui secundum Apostolum semetipsum exinaniuit, formam serui accipiens, in similitudinem hominum factus, et habitu inuentus ut homo ; audiant eum dicentem, Lazare, ueni foras ; et iterum, Tolle grabatum tuum et uade , et iterum: Talita cumi ; et rursus, Adolescens, tibi dico, Surge , et cetera huiusmodi, que non rogantis, sed imperantis, non postulantis, sed iubentis, uerba sunt: cuius imperii potestatem in eius nomine etiam  apostolos legimus habuisse. Ait enim pastor Ecclesie cum Aeneam curasset, In nomine Iesu Nazareni surge et ambula . Ecce in nomine Iesu Petrus imperat, et illi Iesum rogare debere dicunt: seruus imperio in Domini nomine dat languido sanitatem, et illi dicunt eum rogare debere sacerdotem. Non hoc prudentie, sed summe amentie deputandum est. Qui si ad sui erroris munimen illud forte usurpare uelint quod ipsa ueritas dicit, Ego rogabo Patrem, et alium Paracletum dabit uobis ; et illud: Pater, clarifica tuum nomen ; perpendant non eum hoc dixisse secundum diuinitatem, in qua unius cum Patre substantie equalis Patri permanet de qua dicit, Ego et Pater unum sumus , sed secundum humanitatem, qua uerbum  caro factum est, et habitauit in nobis , et de qua dicit, Pater maior me est . Qui dum in forma serui minor sit Patre, in forma Dei equalis ei procul dubio creditur: unde et Apostolus ait, Non rapinam arbitratus est esse se equalem Deo , id est, non ei fuit tanquam rapina, quasi alienum appeteret: qui sicut ceternus, ita cequalis est Patri; quem idem Apostolus uerum hominem et uerum Deum confitetur cum dicit, Quorum patres, et ex quibus Christus, qui est super omnia Deus benedictus in secula . Cui si secundum illorum socordiam, quem piam rogare necesse est, alicui subest; et si alicui subest, non est super omnia. Super omnia autem est, non igitur ei quempiam rogare necesse est. Audiant ergo, audiant huiusce dicti auctores  quid beatus Ambrosius contra quosdam fidei hostes de hoc uerbo dixerit: »Sed lectum est quia rogauit, disce distantiam, rogat quasi Filius hominis, imperat quasi Dei Filius. An non defertis hoc Dei Filio quod etiam diabolus detulit, et uos maiore sacrilegio derogatis. Ille dicit, Si Filius Dei es, dic lapidi huic ut fiat panis. Ille dicit, impera; uos dicitis, obsecra. Ille credit quod iubente Dei Filio elementorum rerumque in aduersum natura uertatur: uos creditis quod nisi roget Dei Filius, nec uoluntas ipsius impleatur.« Hoc quidem pugione lorica fidei munitus Ecclesie preliator contra hostes fidei dimicauit. Inter quos quisquis numerari formidat, talis dicti insaniam fugiat. Dicat interea sanctus euangelista quid Dominus discipulis formidantibus, cum iam nauicula operiretur  fluctibus, fecerit. Tunc surgens, inquit, imperauit uentis et mari, et facta est tranquillitas magna . Dicat etiam quid centurio Domino ad domum suam pergere et puerum curare disponenti dixerit, Domine, non sum dignus ut intres sub tectum meum; sed tantum dic uerbo, et sanabitur puer meus . O infausta locutio! O exsecrabilis error! O superbia tumorem potius quam fortitudinem ingerens, inflationem potius quam uires augmentans! Centurio illudendum, flagellandum, passurum, mortem gustaturum, ad inferna descensurum uerbo tantum imperii puerum sanare credit: et tu eum sedentem ad dexteram Patris in celestibus super omnem principatum, et potestatem, et uirtutem,  et dominationem, et omne nomen quod nominatur non solum in hoc seculo sed etiam in futuro, quempiam rogare dicis! Non igitur ei necesse est rogare qui celestium, terrestrium et infernorum creditur potestatem habere.



CAPUT u. Quod non parui sit piaculi Scripturas sanctas aliter intelligere quam intelligende sunt, et ad hos sensus usurpatas accommodare quos ille non continent: sicut in erronea synodo que in Bithynia, regnante Constantino, mediante Herena matre eius, residente Tharasio Constantinopolitano episcopo, gesta est.

Sacre legis docente didicimus oraculo quod percussa petra latices sitienti profluxerint populo, et eamdem petram Christum sentire debere documento instituimur apostolico. Qui dum sit petra, cuius fluentis  arentia corda irrigantur; et flumen, cuius impetus letificat ciuitatem Dei; et fons uite, a quo credentibus perpetua uita manat; et panis celestis, qui eterne famis inediam a fidelium cordibus eradicat: quisquis eius spiritales potus et spiritales escas aliter quam ille dat percipit, diuinas uidelicet Scripturas alio sensu, et non eo quo a sancto Spiritu tradite sunt interpretari nititur, ab eius pascuis alienus esse conuincitur. Eloquia namque Domini, ait Propheta, eloquia casta, argentum igne examinatum ; quorum castitatem ille procul dubio adulterina labe uitiare appetit qui ea ad extranei sensus commistionem sociare contendit. Qui enim propter arrogantie et uane laudis appetitum ad sui erroris munimen astruendum, diuinarum Scripturarum attrahit testimonium,  quid aliud facit nisi castitatem diuini eloquii probrose captiuat in adulterium? Et argentum igne diuini Spiritus examinatum ad aliorum metallorum, id est extraneorum sensuum, protrahit inquinamentum. De talibus Dominus ita queritur per prophetam, Dedi eis argentum et aurum, et illi fecerunt Baal , id est, spiritalis intelligentie dignitatem et eloquii uenustatem ad prauorum sensuum et inanis glorie uerterunt immanitatem. Nam cum legislator dicat: In dextera Domini ignea lex , mirandum est quante sint hebetudinis qui nec eius mulcentur candore, nec eius terrentur ardore. Sicut enim eos qui ad eam intelligendam puro sensu et deuota mente accedunt, perlustrat sui splendore candoris,  ita e contrario qui ad eam sibi temere usurpandam appropinquant, perurit sui magnitudine ardoris. Sicque qui ei inherent humili mente et sacratis sensibus, gressus habent munitos in presentis uite stadio illius lampadis illuminatione; illi uero qui eam petunt cum extraneis et temerariis sensibus, eterni ignis cremantur adustione, quod figuratum est in quatuor filiis Aaron. Nam cum Eleazar et Itamar iuxta institutionem Moysi ignem sanctuarii Domino offerentes sacerdotalis infule dignitatem indepti sunt: Nadab uero et Abiu ignem alienum Domino offerre nitentes, formidolosissime atrocissimo mortis genere multati sunt; quorum quisquis uult uitare periculum, debet fugere exemplum. Quem ergo, quem in hoc facto qui bene dicta male interpretari  arripiunt, imitantur, nisi eum qui quod de simplici uiro iusto dictum est, in mediatore Dei et hominum interpretari conatur, cum dicit: Scriptum est enim: Quoniam angelis suis mandauit de te ut in manibus tollant te, ne forte offendas ad lapidem pedem tuum . Ut enim ualidius esset sui tentamenti argumentum, diuinorum apicum traxit exemplum, quo libentius abhauriretur sue tentationis poculum, si sanctarum Scripturarum haberet condimentum. [a 1Kb] Nam si in interpretandis Scripturis imitandus est, et in fallacibus tentamentis sequendus: et si in fallacibus tentamentis sequendus est, et in ceteris moribus amplectendus: non autem in ceteris moribus amplectendus est, non igitur in interpretandis Scripturis imitandus. Ait enim beatus Hieronymus,  »Male diabolus Scripturas interpretatur.« Siquidem et heretici et schismatici, qui eius utique sequaces sunt, male diuinas Scripturas intelligunt, peius interpretantur, pessime uero obseruant. Catholici autem ueritatis eruditi exemplis et antiqui hostis resistunt tentamentis, et hereseorum obsistunt machinamentis, et diuini uerbi manna puro et sano sensu suscipientes, eius dulcibus aluntur alimentis: quibus non importune collectum manna uermes ebullit, id est non eius conscientie arcana et sensuum intima superbie stimulis confodit. Discussis itaque que uel arroganter uel indocte a Constantino et Herena ad uenerabilem papam urbis Rome Adrianum scripta sunt, siue quam breuissime digestis qualiter Scripture sancte non aliter intelligende, uel  interpretande, uel pro suo cuique arbitrio proprio sensui accommodande sint, sed secundum sanam sobriamque doctrinam intelligi debeant, nunc testimoniorum ordinem qui a sanctis Scripturis siue a sanctorum Patrum tractatibus digestus est, et inordinate siue non proprie ab his qui in prefata synodo sedisse noscuntur, usurpatus, ordine competenti domino fauente exsequamur ponentes duntaxat summatim quid sanctorum Patrum de his definierit sententia, uel quomodo a uenerabilibus uiris prolata sint, que ad suum errorem astruendum illorum agglomerauit amentia: quibus pro tempore in presentibus duobus primis uoluminibus enumeratis, quid proprio sensu minus docte et contra sanctorum Patrum institutionem  ob adorandarum imaginum superfluam protulerint constitutionem, sequentium duorum librorum series Domino annuente discutiet, premittentes in sequenti capitulo qualiter sancta Romana Ecclesia inter ceteras Ecclesias maxime uenerationi habita, pro causis fidei sit consulenda.



CAPUT uI. Quod sancta Romana, catholica et apostolica Ecclesia ceteris Ecclesiis prelata, pro causis fidei cum questio surgit omnino sit consulenda.

Antequam discutiendorum testimoniorum que absurde Orientales in sua synodo taxauerunt, siluam  ingrediamur, dignum duximus ut qualiter sancta Romana Ecclesia ceteris Ecclesiis a Domino prelata et a fidelibus consulenda sit, prosequamur: presertim cum non ab aliis Scripturis nisi ab his quas illa inter canonicas recipit, testimonia sint sumenda, nec aliorum doctorum nisi eorum qui a Gelasio uel ceteris illius sancte sedis pontificibus suscepti sunt, dogmata sint amplectenda: nec aliter atque aliter pro cuiuslibet arbitrio, sed sane sobrieque que ab illis dicta sunt, sint intelligenda. Ait enim beatus Augustinus cum institueret, que scripture essent recipiende uel qualiter intelligende: »Erit igitur diuinarum Scripturarum solertissimus indagator qui primo totas legerit notasque habuerit Scripturas, et si nondum intellectu, iam tamen lectione, duntaxat  eas que appellantur canonice. Nam ceteras securius leget, fide ueritatis instructus, ne preoccupent imbecillum animum, et periculosis mendaciis atque phantasmatis eludentes preiudicent aliquid contra sanam intelligentiam. In canonicis autem Scripturis Ecclesiarum catholicarum quamplurimum auctoritatem sequatur: inter quas sane ille sint que apostolicas sedes habere et epistolas accipere meruerunt.« Nam cum hic cunctis per orbem constitutis sedibus apostolicas generaliter preferat sedes, multo magis illa omnibus preferenda est que etiam ceteris apostolicis sedibus prelata est. Sicut igitur ceteris discipulis apostoli, et apostolis omnibus Petrus eminet, ita nimirum ceteris sedibus apostolice, et apostolicis Romana eminere dignoscitur. Hec enim nullis synodicis  constitutis ceteris Ecclesiis prelata est, sed ipsius Domini auctoritate primatum tenet, dicentis, Tu es Petrus, et super hanc petram edificabo Ecclesiam meam, et porte inferni non preualebunt aduersus eam: et tibi dabo claues regni celorum, et quodcunque ligaueris super terram, erit ligatum et in celis: et quodcunque solueris super terram, erit solutum et in celis . Cui non incongrue beati Pauli doctoris gentium est attributa societas, ut illius sancte Ecclesie omnino firmaretur auctoritas: quatenus altero ad piscandas animas electo ex piscatore, altero ad muniendam Ecclesiam ex persecutore: ut in altero Dei Filii uera confessio, in altero appareret diuini uerbi sacra predicatio; cum alteri concesserit  idem Dei Filius claues regni celorum, alteri clauem aperiendorum legalium uerborum: utrique tamen uirtutem signorum, quo alter ad eum cruce, alter gladio pergens, fidelibus arrhabonem corporalis sarcine relinquentes, et exempli fulgore, et uerbi decore, et sancto cruore supradictam Ecclesiam Romanam ei dicarent, quam supra solidissimam petram fundatam nec descendens pluuia, nec uenientia flumina, nec flantes uenti ruere compellerent. Hec ergo sancte fidei spiritalibus munita armis, et a fonte lucis et origine bonitatis, salutaribus satiata fluentis, et horrendis atrocibusque heresum obsistit  monstris, et melliflua predicationis pocula catholicis per orbem ministrat Ecclesiis. Nam beatissimus Hieronymus, uir diuinis legibus et multarum linguarum peritia eruditus, dum Bethlehemiticis moraretur in aruis, et a beato papa Damaso Rome posito de difficilibus consuleretur questionibus, eum pro causis fidei uersa uice consuluisse dignoscitur, et siue tacendarum siue dicendarum hypostaseon, uel quibus in Orientalibus partibus communicare debeat humillimis apicibus ut apices accipiat deprecatur. Mira res et magnis predicanda preconiis. Interrogat a quo interrogatur, consulit a quo consulitur, qui magistrum se in interpretandis diuinis Scripturis sentit, in causis fidei uenerandi pontificis se discipulum minime erubescit: et cui sacre legis questionum nexus  enodat, utrum hypostasis dicere debeat, quibusue in Oriente communicare, efflagitat. Unde datur intelligi sanctos et eruditos uiros per diuersas mundi partes predicationis et scientie lampade coruscantes, non solum a sancta Romana Ecclesia non recessisse, sed etiam tempore necessitatis ob fidei corroborationem ab ea adiutorium implorasse. Quod regulariter, ut prefati sumus et exemplis docuimus, omnes catholice debent obseruare Ecclesie, ut ab ea post Christum ad muniendam fidem adiutorium petant: que non habens maculam, nec rugam, et portentuosa heresum capita calcat, et fidelium mentes in fide corroborat. A cuius sancta et ueneranda communione multis recedentibus nostre tamen partis nunquam recessit Ecclesia, sed ea apostolica eruditione instruente,  et eo a quo est omne donum optimum et omne datum perfectum  tribuente, semper suscepit reuerenda carismata. Que dum a primis fidei temporibus cum ea perstaret in sacre religionis unione, et ab ea paulo distaret, quod tamen contra fidem non est, in officiorum celebratione, uenerande memorie genitoris nostri illustrissimi atque excellentissimi uiri Pipini regis cura, et industria siue aduentum in Gallias reuerentissimi et sanctissimi uiri Stephani Romane urbis antistitis, est ei etiam in psallendi ordine copulata, ut non esset dispar ordo psallendi quibus erat compar ardor credendi; et que unite erant unius sancte legis sacra lectione, essent etiam unite unius modulationis [Al. modulaminis]  ueneranda traditione, nec seiungeret officiorum uaria celebratio quas coniunxerat unice fidei pia deuotio. Quod quidem et nos, collato nobis a Deo Italie regno fecimus, sancte Romane Ecclesie fastigium sublimare cupientes, et reuerentissimi pape Adriani salutaribus exhortationibus parere nitentes: scilicet ut plures illius partis Ecclesie, que quondam apostolice sedis traditionem in psallendo suscipere recusabant, nunc eam cum omni diligentia amplectantur, et cui adheserant fidei munere, adhereant quoque psallendi ordine: quod non solum omnium Galliarum prouincie, et Germania, siue Italia, sed etiam Saxones et quedam Aquilonaris plage gentes per nos, Deo annuente, ad uere fidei rudimenta conuerse, facere noscuntur, et ita beati Petri sedem in omnibus  sequi curant, sicut illo peruenire quo ille clauicularius exstat, desiderant. Ad quam beatitudinem nos peruenire, et in sancte Ecclesie consortio et unione ille nos faciat perseuerare, qui Ecclesiam suam in Petro dignatus est fundare: et ipso interueniente cuius cathedre sumus sequaces, regni celorum, cuius ille clauiger factus est, mereamur effici compotes.



CAPUT uII. Quod non ad adorandas imagines pertineat quod scriptum est, Creauit Deus hominem ad imaginem et similitudinem suam .

In hoc testimonio inconsequenter, et ultra quam inconsequenter, ab illis in sua synodo ob adorandarum imaginum astruendum errorem posito, non nostro  ingenio plurimum est sudandum, cum tot indiciis ab eorum sit assertione alienum; quoniam ubi nulla est uerisimilitudo, non magna in discernendo oritur disputatio. Quia ergo a nullo in quo sane mentis uiget acumen, illi rei creditur pertinere cui illi hoc nituntur accommodare, sed spiritale dictum spiritali disserendum est indagatione, restat ut quid de eo sanctorum Patrum protulerit stylus, sententiali breuitate notemus: quatenus quod ab illis est negligenter usurpatum, et a uiris uenerabilibus et Spiritu sancto repletis spiritualiter prolatum, lectoris industria sit diligenter acceptum. Ait enim beatus Ambrosius: »In principio ipsius mundi Patrem et Filium esse audio, et unum opus cerno: audio loquentem, agnosco facientem, sed et Patris et Filii unam imaginem,  unam similitudinem lego: similitudo hec non diuersitatis, sed unitatis est. Non enim homo ad imaginem Dei nisi per imaginem Dei esse potest. Imago ergo Dei ex interioris hominis nobilitate est consideranda: primo quidem, ut sicuti Deus unus, semper, ubique totus est, omnia uiuificans, mouens et gubernans, sicut Apostolus confirmat, quod in eo uiuimus, mouemur et sumus: sic anima in suo corpore ubique tota uiget uiuificans illud, mouens et gubernans. Nec enim in maioribus corporis sui membris maior, et in minoribus minor, sed in minimis tota, et in maximis tota: et hec est imago unitatis omnipotentis Dei, quam anima habet in se: que quamdam sancte Trinitatis habet imaginem: primo  in eo, quia sicut Deus est, uiuit et sapit, ita et anima secundum suum modum est, uiuit et sapit. Est quoque et alia Trinitas in ea, qua ad imaginem sui Conditoris perfecte quidem et summe Trinitatis que est in Patre, Filio et Spiritu sancto condita: et licet unius sit illa nature, tres tamen in se dignitates habet, id est intellectum, uoluntatem et memoriam, quod idem licet aliis uerbis in Euangelio designatur dum dicitur: Diliges Dominum Deum tuum ex toto corde tuo, et ex tota anima tua, et ex tota mente tua , id est, ex toto intellectu, et ex tota uoluntate, et ex tota memoria. Iam sicut ex Patre generatur Filius, ex Patre Filioque procedit Spiritus sanctus, ita ex intellectu generatur uoluntas, et ex his item ambobus procedit memoria, sicut facile a sapiente  quolibet intelligi potest. Nec enim anima perfecta esse potest sine his tribus, nec horum trium unum aliquod, quantum ad suam pertinet beatitudinem, sine aliis duobus integrum constat: et sicut Deus Pater, Deus Filius, Deus et Spiritus sanctus est, non tamen tres di sunt, sed unus Deus tres habens personas, ita et anima intellectus, anima uoluntas, anima memoria, non tamen anime tres in uno corpore, sed una anima tres habens dignitates. Atque in his tribus eius imaginem mirabiliter gerit in sua natura noster interior homo. Similitudo uero in moribus cernenda est: ut sicut Deus creator, qui hominem ad similitudinem suam creauit, est caritas, est bonitas, et iustus, patiens atque mitis, mundus et misericors, et cetera uirtutum sanctorum insignia  que de eo leguntur, ita homo creatus est ut caritatem haberet, ut bonus esset, et iustus, et patiens atque mitis, mundus et misericors foret: quas uirtutes quanto plus quisque in seipso habet, tanto propius est Deo, et maiorem sui Conditoris gerit similitudinem.« Beatus quoque Augustinus ita hominem ad imaginem et similitudinem Dei factum esse disseruit; »Cum exteriorem et interiorem hominem diuina Scriptura commemoret, et tantum eos discernat, et ab Apostolo dictum est: Et si exterior homo noster corrumpitur, sed interior renouatur de die in diem: queri potest utrum unus horum factus ad imaginem et similitudinem Dei? Nam illud querere stultum est, si unus quis eorum dubitat, eum potius qui renouatur  quam eum qui corrumpitur dicere: utrum autem ambo, magna questio est. Nam si exterior homo est Adam, et interior Christus, bene ambo intelliguntur; sed cum Adam sicut a Deo factus est bonus non manserit, et diligendo carnalia carnalis effectus sit, non absurde uideri potest hoc ipsum ei fuisse cadere, imaginem Dei et similitudinem amittere: ac per hoc ipse renouatur, et ipse etiam interior. Quomodo ergo est ipse et exterior ac secundum corpus, ut interior sit secundum animam; et interior sit resurrectio et renouatio, que nunc fit secundum mortem prioris uite, id est peccati, et secundum regenerationem noue uite, id est iustitie, quos idem duos homines sic appellat, ut unum ueterem quem debemus exuere, alterum nouum et eum induendum  commemoret: quorum rursus illum appellat imaginem terreni hominis, quia secundum peccatum primi hominis geritur, qui est Adam; alterum imaginem celestis hominis, quia secundum iustitiam secundi hominis geritur, qui est Christus: exterior autem homo qui nunc corrumpitur futura resurrectione renouatur, cum istam mortem persoluerit quam nature debet, lege illa que in paradiso per preceptum data est. Quomodo autem non sit incongruum quod dicitur etiam corpus factum ad similitudinem Dei, facile intelligit qui diligenter attendit, quod dictum est, Et fecit Deus omnia ualde bona . Nemo enim dubitat quod sit ipse primitus bonus; multis enim modis dici res possunt similes Deo, alie secundum uirtutem et sapientiam facte,  quia in ipso est uirtus et sapientia non facta, alie in quantum solum uiuunt, quia ille summe et prime uiuit, alie in quantum sunt, quia ille summe ac primitus est. Et ideo que tantummodo sunt, nec tamen uiuunt aut sapiunt, non perfecte, sed exigue sunt, ad similitudinem eius, quia et ipsa bona sunt in ordine suo, cum sit ille supra omnia bonus a quo bona sunt. Omnia uero quia uiuunt et non sapiunt, paulo amplius participant similitudini: quod enim uiuit, etiam est, non autem quidquid est etiam uiuit. Iam porro que sapiunt ita illi similitudini sunt proxima, ut in creaturis nichil sit propinquius. Quod enim participat sapientie, et uiuit, et est; quod autem uiuit necesse est ut sit, non necesse est ut sapiat. Quare cum homo possit particeps esse sapientie secundum interiorem  hominem, secundum ipsum ita est ad imaginem, ut nulla natura interposita formetur, et ideo nichil sit Deo coniunctius; et sapit enim et uiuit et est: qua creatura nichil est melius. Quod si exterior homo uita illa accipitur qua per corpus sentimus quinque notissimis sensibus, quos cum pecoribus habemus communes , non immerito et ipse homo particeps dicitur similitudinis Dei, non solum quia uiuit, quod etiam in bestiis apparet, sed amplius, quod ad mentem conuertitur se regentem, quam illustrat sapientia, quod in bestiis non potest ratione carentibus. Corpus quoque hominis quia solum inter animalium terrenorum corpora non pronum in aluum prostratum est, cum sit  uisibile et in tuendum celum erectum, quod est principium uisibilium, quanquam non sua, sed anime presentia uiuere cognoscatur, tamen non modo quia est et in quantum est, utique bonum est, sed etiam quia tale est ut ad contemplandum celum sit aptius, magis in hoc ad imaginem et similitudinem Dei quam cetera corpora animalium facta iure uideri potest: tamen quia homo sine uita non recte appellatur, non corpus solus homo exterior, neque sola uita que in sensu est corporis, sed utrumque simul rectius fortasse intelligatur. Neque inscite distinguitur quod aliud sit imago et similitudo Dei, qui etiam Filius dicitur, aliud ad imaginem et similitudinem Dei sicut hominem factum  accipimus. Sunt etiam qui non frustra intelligant duo dicta esse ad imaginem et similitudinem: cum si una res esset, et unum nomen sufficere potuisse asserunt, sed ad imaginem mentem factam uolunt, que nulla interposita substantia ab ipsa ueritate formatur, que etiam spiritus dicitur, non ille Spiritus sanctus qui est eiusdem substantie cuius Pater et Filius, sed spiritus hominis; nam ita hos discernit Apostolus: Nemo scit quid agatur in homine nisi spiritus hominis: et nemo scit quid agatur in Deo nisi Spiritus Dei . Item de spiritu hominis dicit: Saluum faciat spiritum uestrum, animam et corpus; et iste enim factus est a Deo sicut et cetera creatura. Scriptum est enim in Prouerbiis hoc modo: Scito quoniam Dominus corda hominum nouit, et qui  finxit spiritum omnibus ipse scit omnia. Ergo iste spiritus ad imaginem Dei nullo dubitante factus accipitur, in quo est intelligentia ueritatis: heret enim ueritati nulla interposita creatura, cetera hominis ad similitudinem facta uideri uolunt, quia omnis quidem imago similis est, non autem omne quod simile est etiam imago proprie, sed forte abusiue dici potest. Sed cauendum in talibus ne quid nimis asseuerandum putetur illa re sane salubriter custodita, ne quoniam corpus quodlibet per localia spatia porrectum est, aliquid tale credatur esse substantia Dei. Nam res que in parte minor est quam in toto, nec dignitati anime conuenit, quanto minus maiestati Dei?« Ecce quam subtiliter quamque salubriter sancti uiri hominem ad imaginem et similitunem  Dei factum esse, imaginem uidelicet in anima, in qua est intellectus, uoluntas et memoria; similitudinem in moribus, id est, in caritate, iustitia, bonitate et sanctitate, que omnia incorporea sunt, intelligentes disseruere: a quorum sensu et doctrina quantum distent qui hoc testimonium imaginibus artificum manu formatis accommodant, non nostro est disserendum eloquio, sed lectoris reseruandum iudicio, ut quante in hac parte sint uecordie non noster eum stylus, sed suus permoneat sensus. Quisquis igitur ita hominem ad imaginem et similitudinem Dei factum, sicut ad imaginem hominis imaginem ab artifice formatam esse credit, aliquid in Deo corporeum, quod credere nefas est, credere se ostendit. Nam si id quod homo ad imaginem et similitudinem  Dei factus est, manufactis imaginibus conuenit, secundum corpoream speciem homo ad imaginem Dei factus est; et si homo secundum corpoream speciem ad imaginem Dei factus est, corporeus est Deus: incorporeus autem Deus est: non igitur id quod homo ad imaginem et similitudinem Dei factus est, manufactis imaginibus conuenit.



CAPUT uIII. Que sit differentia imaginis et similitudinis siue equalitatis.

Quoniam, opitulante Deo, secundum sanam sobriamque doctrinam sanctorum Patrum sententiis imbuti, qualiter intelligendum sit quod Deus hominem ad imaginem et similitudinem suam creauerit  , exsecuti sumus, nunc opere pretium est ut que sit differentia imaginis et similitudinis, seu etiam equalitatis, breuiter exsequamur: quatenus et illi qui ob adorandas imagines per patentes inanium assertionum campos effrenes feruntur, horum trium, que illi omnia pene unum putant, differentiam cognoscentes, in quanto sint errore perpendant, et studiosi quique hoc legentes ad quasdam intelligentie utilitates accedant. Hec ergo tria distinguenda sunt, quia omne quod imago est, similitudo est, non tamen omne quod similitudo, imago est, et cum imago nunquam similitudine careat, similitudo uero multoties imagine careat, plerumque et similitudo et imago equalitate carere noscuntur, que etiam equalitas nonnunquam  et imagini et similitudini copulari potest, que tria quanquam unius sint categorie que relatio dicitur, habent tamen inter se quasdam proprietates quibus alie carent. Nam imagini proprium est ut semper ab altero expressa sit, similitudini uero et equalitati proprium est ut in sua substantia permanentes, non ab altero expresse, sed aliis rebus assimilate uel cequate hoc nomine censeantur, et imago magis uel minus non sibi admittat, similitudo uero et equalitas admittant. Sicut enim dicitur magis similis uel minus similis, magis equalis uel minus equalis, non sic dici potest magis imago uel minus imago. Nam et in conuersione earum que Grece antistrophe dicitur, subtilis quedam repugnantia est: que omnia persequi longum est, uerumtamen  ut horum trium nominum differentia lucidius pateat, beati Augustini uerba ad medium deducenda sunt. Ait enim: »Ubi imago; non continuo similitudo, non continuo equalitas: ubi equalitas, continuo similitudo, non continuo imago, ubi similitudo, non continuo imago, non continuo equalitas, ut in speculo est imago, quia de illo expressa est; est etiam necessario similitudo, non tamen equalitas, quia multa desunt imagini que insunt illi rei de qua expressa est. Ubi equalitas, continuo et similitudo, non continuo imago: uelut in duobus ouis paribus quia inest equalitas, inest similitudo. Quecunque enim adsunt uni, adsunt et alteri, imago tamen non est, quia neutrum de altero expressum est: ubi similitudo, non continuo imago, non continuo equalitas.  Omne quippe ouum omni ouo, in quantum ouum est, simile est: sed ouum perdicis quamuis, in quantum est ouum, simile sit ouo galline, nec imago tamen eius est, quia non de illo expressum est: nec equale, quia breuius est, est et alterius generis animantium. Sed ubi dicitur, non continuo, utique intelligitur quia esse aliquando potest: potest ergo esse aliqua imago in qua sit etiam equalitas: ut in parentibus et filiis inueniretur imago, et equalitas, et similitudo, si interuallum temporis defuisset. Nam et de parente expressa est similitudo filii, ut recte imago dicatur, et potest esse tanta, ut recte etiam dicatur equalitas, nisi quod parens tempore precedit, ex quo intelligitur et equalitatem aliquando non solum similitudinem habere, sed etiam imaginem,  quod in superiore exemplo manifestum est. Potest etiam aliquando esse similitudo et equalitas, quamuis non sit imago, ut de ouis paribus diximus: potest similitudo et imago, quamuis non sit equalitas, ut in speculo ostendimus: potest et similitudo esse, ubi et equalitas et imago sit, sicut de filiis commemorauimus, excepto tempore quo precedunt parentes.« His igitur huius differentie regulis breuiter prolatis, ad ea que incepta sunt ordine competenti transeamus, et diuine legis testimonia ab illis non recte usurpata, a nobis uenerabilium Patrum documentis recte sint promulgata: quatenus et illorum uolatus, his alis fractis quas sibi arroganter accommodauerunt, fatescat, et studiosorum lectorum,  qui his bene uti desiderant, sensus ad alta conscendat.



CAPUT IX. Quomodo intelligendum sit quod scriptum est, Abraham adorauit populum terre, filios Heth , siue quod Moyses Ietro legitur adorasse: quibus exemplis hi qui propter adorandas imagines synodos faciunt, suum errorem fulcire affectant: et quia nec Iacob Pharaonem, nec Daniel Nabuchodonosor regem, ut illi dicunt, uspiam legantur adorasse.

Illi qui in adorandis imaginibus estuant, hoc peculiariter atque familiariter exemplo utuntur quod Abraham filios Heth, et Moyses Ietro sacerdotem Madian adorasse leguntur. Quorum quidem adoratio tantum distat a picte imaginis adoratione, quantum pictus ipse homo a ueri hominis ratione. Quantum  enim uerus homo a picto, rationalis ab irrationali, sensibilis ab insensibili, animatus ab inanimato in sui definitione secernitur, tantum procul dubio et huius adoratio ab illius adoratione discernitur. Aliud namque est hominem salutationis officio et humanitatis obsequio adorando salutare, aliud picturam diuersorum colorum fucis compaginatam, sine gressu, sine uoce uel ceteris sensibus nescio quo cultu adorare. Fraternitatem autem diligendam, et dilectionem erga proximos exhibendam, et humilitatis gradum amplectendum, per que nos mutuo salutantes adoramus, pene omnium sanctarum Scripturarum perdocemur exemplis: imagines uero adorare, uel salutare, uel quasdam insensatas nenias colere inhibemur potius quam instituimur, pene in cunctis diuine  Scripture locis. Nam, ut ceteros taceam, sacratissimus pastor, super quem solidissimam petram Ecclesia sancta fundata est, non ait imagines, sed fraternitatem diligite ; nec subditi estote picturis, sed omni humane creature , et Dominum Christum sanctificare non imaginibus, sed in cordibus nostris instituit. Dementissimum sane et ab omni ratione seclusum est, hoc ad astruendam imaginum adorationem in exemplum trahere quod Abraham populum terre, et Moyses Ietro sacerdotem Madian leguntur adorasse: cum uidelicet plerumque sancti uiri per humilitatem qua Deo placuerunt homines salutationis gratia adorauerint, plerumque ne ab aliis adorarentur humiliter refugerint,  plerumque rigore sue sanctitatis erecti superbos quosque adorare contempserint. Imagines uero nusquam nec tenuiter quidem adorare conati sunt. Nam in eo quod Abraham siue Moyses homines humiles suis utilitatibus necessarios, adorasse leguntur, et Mardocheus Aman hominem arrogantem, et in populi Dei interitum inhiantem, adorare contempsisse reperitur, hoc euidenter ostenditur quod sancti uiri erga humiles, siue ut eos ad meliora hortentur, siue ut eiusdem summe uirtutis munera non amittant, per eamdem humilitatem sunt socii: contra prauorum uero nequitias, siue ut malorum societates declinent, siue ut eos resipiscere compellant, fortiter sint erecti. In eo igitur quod Ioannes in Apocalysi ab angelo cohibetur ne se adoret, dicente eodem  angelo: uide ne feceris: conseruus tuus sum ; et pastor Ecclesie Petrus blande centurionis adorationem uitauerit, dicens, Surge, frater, et ego homo sum sicut et tu ; et uas electionis Paulus cum Barnaba Lycaonum adorationem ualida reluctatione spreuerit, procul dubio omni creature adoratio que solum Deum decet, qui solus adorandus, solus colendus est, impendenda esse uetatur, salua tantummodo salutationis causa per quam humilitas demonstratur. Dicat igitur nobis, dicat sanctissimus Augustinus quid de hac adoratione Abrahe uel Moysi senserit; ait enim: »Insinuatur hic etiam humilitatis exemplum, quod Moyses cum quo Deus loquebatur, non fastidiuit neque contempsit alienigene soceri sui consilium, quanquam et ipse Ietro,  cum Isrelita non fuisset, utrum inter uiros Deum uerum colentes religioseque sapientes habendus sit, quemadmodum et Iob cum ex ipso populo non fuisset, merito queritur, imo credibilius nabetur  uel utrum sacrificauerit Deo uero in populo eius quando uidit generum suum, uel utrum eum adorauerit ipse Moyses. Quanquam de adoratione etiamsi expresse positum esset, honor uideretur socero redditus eo modo quo solet hominibus honorificentie causa exhiberi a patribus: sicut de Abraham scriptum est, quod adorauerit filios Heth.« Sed nec illud silentio pretereundum est quod dicunt Iacob Pharaonem adorasse, siue Daniel Nabuchodonosor regem, quod quidem nec in Hebreo habetur, nec in nostris Latinis codicibus,  qui a beato Hieronymo ex Hebraica ueritate translati sunt, uspiam reperitur. Non enim amplius quam semel Iacob in conspectu Pharaonis fuisse legitur: quod quidem hoc modo Scriptura narrat: Post hec introduxit Ioseph patrem suum ad regem, et statuit eum coram eo; qui benedicens illi, et interrogatus ab eo, quot sunt dies annorum uite tue? respondit Iacob: Dies peregrinationis et uite mee centum triginta annorum sunt parui et mali, et non peruenerunt usque ad dies patrum meorum quibus peregrinati sunt: et benedicto rege egressus est foras. In quibus uerbis non eum adorasse, sed benedixisse monstratur. Quod quidem et si fecisset, non ideo faceret ut inde adorandarum imaginum exemplum sumeretur,  sed ut humilitas sancti patriarche Deum timentis, regem honorificantis monstraretur. Que dum ita se habeant, reor quod illi arbitrentur diuinam Scripturam illo familiarissimo illorum loquendi genere, quod quidam acyrologiam nuncupant, uti, ut benedicere posuerit pro adorare, qui loquendi modus tanto eis peculiaris est, ut et habere, et salutare, et osculari, et uenerari, pro adorare et ipsi ponant, et ab aliis positum accipiant, et ut ita dixerim pene omnia eis huiuscemodi uerba in adorare conuersa sint. Sancta uero Scriptura sicut ceteros errores, ita etiam hunc loquendi modum abnuit, sed puris, propriis, fixis siue prudentibus semper uerbis siue sententiis utitur, Propheta attestante, qui ait: Lex Domini irreprehensibilis; que si benedicere posuit pro  adorare, impropriis dictionibus utitur. Si impropriis dictionibus utitur, reprehensibilis est: est autem irreprehensibilis, non igitur benedicere posuit pro adorare. Dic ergo tu, dic sancte Daniel, dic uir desideriorum, dic scrutator arcanorum, dic indagator Scripturarum, dic propheta qui Redemptorem mundi in eo apertius ceteris dixisse probaris, quia non solum scribis eum esse uenturum, quod est tibi commune cum ceteris, sed quo tempore uenturus sit doces, et reges per ordinem digeris, et annos enumeras ac manifestissima signa prenuntias: dic utrum Nabuchodonosor, ut illi garriunt, adoraueris? Non in meo uolumine hoc, inquam, fecisse me legis: quod quidem et si fecissem, nulla ex parte inde illorum assertio fulciretur: ego proposui in corde meo ne polluerer  de mensa eius, neque de uino potus eius, et illi me dicunt eum adorasse. Cadentem ergo in faciem suam, et me adorantem, et hostias et incensum sacrificare mihi precipientem, et Deum deorum et Dominum regum et reuelatorem mysteriorum, qui potest aperire sacramenta confitentem, et eum in me potius ob signorum magnitudinem, cuius ego habitaculum sum, quam me adorantem blandis alloquiis affatus sum et ab eo ut misericordiam semper exerceret in genere Isrel, siue ut concaptiuos meos, Ananiam, Azariam et Miselem constitueret super opera prouincie Babylonis postulaui, non adulatorie adoraui. Quem quidem et si adorassem, non rem quamdam insensatam adorarem, sed per humilitatis officium sublimiori potestati subditus manens, sciens non esse  potestatem nisi a Deo, rationalem hominem salutando adorarem. Nam cum tam felicem quondam habuerim conuersationem, ut quesitis occasionibus ex latere regis quibus accusari possem ab inuidis, et non in alio nisi in legitimis Dei mei accusatus fuerim, et in lacum leonum proiectus, et nunc accuser adorasse quem non adorauerim, et a falsis testibus dicar egisse quod non egi, restat ut cum Dauid clamem, Insurrexerunt in me testes falsi, et mentita est iniquitas sibi . Cum ergo ob imaginum amorem et Iacob patriarcham et Danielem prophetam criminentur, et Scripturarum diuinarum sensus ad peregrinas intelligentias conuertere nitantur et suos predecessores siue parentes contra legis imperium aspernentur, superest ut his tantum contenti  sint, et earum patrocinio, si errorem suum corrigere nolunt, sicut et ipsi credunt, muniantur. Atque illi glorientur in imaginibus, nos autem gloriemur in cruce Domini nostri Iesu Christi, per quem nobis mundus crucifixus est nosque mundo.



CAPUT X. De eo quod Ioannes presbyter et legatus Orientalium incaute imaginum adorationem stabilire nitens, dixisse legitur, Erexit Iacob titulum Deo, quatenus et benedixit eum .

Non mediocris socordie est hoc etiam ad imaginum adorationem astruendam exemplum proferre quod Iacob lapidem erexit in titulum, sicut Ioannes presbyter et legatus Orientalium protulisse in eadem  synodo que pro adorandis imaginibus agitata est, legitur: quoniam ille lapis non alicuius preterite rei imago uel similitudo fuisse creditur. Qui si ob alicuius preterite rei memoriam ab eiusdem rei similitudine expressus, et a sancto patriarcha ad adorandum fuisset erectus, quoddam fortassis posset illis ferre adminiculum, qui tanti erroris subire non formidauere periculum. Sed dum aliud sit quedam per patriarcham fieri ad prefigurationem futurorum, aliud a pictore pingi quedam ob memoriam preteritorum gestorum; aliud sit Spiritu sancto esse repletum, aliud pictoria arte imbutum; aliud iste gerat celesti munere fretus, aliud ille operandi usu expertus; aliud sit Iacob in titulum erigere lapidem, aliud quemdam pictorem in pariete statuere  imaginem; aliud secundum typicam figuram desuper oleum fundere, aliud secundum uaniloquam assertionem adorare iubere; inutile et ultra quam inutile est hoc ad astruendam aliquam rem in exemplum proponere quod ab illa re omnium argumentationum diuerticulis uidetur distare. Nunquidnam Iacob illum lapidem ut adoretur erexit, aut alicuius rei in eo imaginem depinxit? Nam dum imagines pene nullum officium aliud nisi mentibus per sui intuitum memoriam inferendi habeant, lapis qui a patriarcha erectus est tria insignia et summo honore digna creditur officia habuisse. Primum, quod ceruicem Isreliticam fulcierit, et puluillis carenti patriarche puluilli uicem prestiterit, et eius capite fuerit oneratus, qui non solum scalam a terra usque  ad celum pertingentem, et angelos per eam ascendentes et descendentes, sed etiam ipsum Dominum bona sibi pollicentem cernebat. Secundum, quod in insigne et titulum quo sanctus patriarcha illius sancti loci reminisceretur, erectus est, quo rediens prolis et coniugum affectu exhilaratus et magna rerum opulentia ditatus, sua Domino uota qui hec sibi cuncta concesserat redderet. Tertium, quod typum gerebat nostri Mediatoris, qui factus est in caput anguli, et est mirabilis oculis nostris; qui unctus est a Patre oleo letitie pre consortibus suis; quem et Daniel lapidem abscisum dicit de monte sine manibus precidentium, absque coitu et humano uidelicet semine ex utero uirginali genitum. Quem et Dauid petram nuncupat dicens, Dominus petra mea et robur meum  et Saluator meus . De quo etiam in Isaia propheta scribitur: Ecce pono in fundamentis Sion lapidem summum, angularem, probatum, electum, pretiosum, et qui crediderit in eum non confundetur . Qui idcirco angularis dicitur, eo quod duos parietes ex aduerso uenientes, ex circumcisione uidelicet et preputio, uel etiam duo Testamenta in se summo, probato, electo et pretioso lapide coniungit, et in uno sancte Ecclesie cetu, cuius ille caput est, connectit. De quo et per prophetam Zacariam paterna uoce dicitur. Ecce ego adducam filium meum Orientem: quia lapis quem dedi coram Iesu septem in eo oculi sunt . In quibus septem oculis septiformis gratie Spiritus, qui a  Patre Filioque procedit, euidenter ostenditur: et per Isaiam prophetam: Spiritus Domini spiritus sapientie et intellectus, spiritus consilii et fortitudinis, spiritus scientie et pietatis, spiritus timoris Domini nominatur . De quo etiam angulari lapide petra Ecclesie ait: Sicut modo geniti infantes, rationabiles, sine dolo lac concupiscite, ut in eo crescatis in salutem: si tamen gustastis quam dulcis est Dominus, ad quem accedentes lapidem uiuum, ab hominibus quidem reprobatum, a Deo autem electum et honorificatum ; et post pauca: uobis igitur honor credentibus, non credentibus autem lapis, quem reprobauerunt edificantes, hic factus est in caput anguli, et lapis offensionis et petra scandali his qui offendunt uerbo nec credunt in quo et positi sunt .  Quo documento monstratur illum et honorem fortitudinis credentibus, et scandalum duritie incredulis esse. Quod etiam per iustum Simeonem hoc sensu predictum est. Ait enim: Positus est hic in ruinam et in resurrectionem multorum in Isrel : in ruinam scilicet incredulorum, in resurrectionem uero credentium; qui etiam ignis nuncupatur, siue quod in se credentes eterni luminis fulgore perlustrat, siue quod incredulos eterni ignis ardore torrebit. De unctione uero huius lapidis et paulo superius Dauid oraculis prolatum est, et nunc prefati pastoris Ecclesie testimonio proferendum est, qui ait: Iesum Nazarenum quem unxit Deus Spiritu sancto et uirtute . Quia ergo Spiritus sanctus plerumque in diuinis Scripturis olei nomine innuitur,  Ioannes apostolus testis est qui dicit, Sicut unctio eius docet nos de omnibus . Cuius si inenarrabilis nectaris unctione delibuti sunt ob imaginum adorationem stabiliendam, synodos agitare et Scripturas sanctas ad extraneos sensus usurpare nequaquam debent.



CAPUT XI. De eo quod prefatus Ioannes dixit, In hominis forma luctatus est cum ipso, et uocauit eum Isrel, quod est interpretatum: Mens uidens Deum.

Sed nec illud quidem a reprehensione uacat quod idem Ioannes presbyter et legatus Orientalium inter cetera deliramenta de Iacob dixisse fertur, In hominis forma luctatus est cum ipso, et uocauit eum Isrel, quod est interpretatum, Mens uidens  Deum, cum hoc dictum et a re proposita longe distet, [a 12Kb] et in nominis interpretatione usitatiorem quamdam omittens, pene inusitatum quid personet. Nam dum quidam id nomen interpretentur, uir uidens Deum, quidam uero, Fortis cum Deo, nonnulli etiam ueracius, Princeps cum Deo, nescio tamen an ullus eorum qui in canone recipiuntur, reperiatur hoc, Mens uidens Deum, interpretatus fuisse: unde non solum ille reprehendendus est qui usitatioribus interpretationibus pretermissis pene inusitatum  quid protulit, sed et omnis illa synodus, que ei in pluribus somnianti assensum prebuit, que non solum dicenti non restitit, sed etiam dicta in uolumine taxauit. Cum ergo sancta Ecclesia secundum sanctorum Patrum institutionem omne quod irreprehensibile est recipiat, omne uero quod reprehensibile abiiciat, hanc quoque eorum synodum, que utique reprehensibilis est abiicit: et si hanc que reprehensibilis est non abiicit, neque eas que irreprehensibiles sunt suscipit: suscipit autem eas que irreprehensibiles sunt, hanc igitur, quia reprehensioni patet, penitus suscipere non debet. Illas enim synodos sancta et uniuersalis recipit Ecclesia, que pro diuersis fidei siue religionis causis, diuersis locis seu temporibus, a doctis et catholicis uiris  celebrate, a sana sobriaque doctrina nullatenus deuiare perhibentur. Preterea tanti patriarche cum angelo luctatio non quamdam imaginum adorationem, sed Dominicam prefigurasse dicitur in eodem populo passionem: qui populus et ei luctando preualuit, quia crucifixit, et ab eo benedictionem in his qui in eum crediderunt accepit, et in his claudus qui in eum credere contempserunt, remansit, dicente beato Augustino: Quod ab illo angelo desiderat benedici Iacob cui luctando preualuit, magna est de Christo prophetia. Nam eo ipso admonet mysticum aliquid sapere, quia omnis homo a maiore uult benedici. Quomodo ergo ab eo iste uoluit quem luctando superauit? Preualuit enim Iacob Christo, uel potius preualere uisus est per eos Isrelitas a quibus crucifixus  est Christus: et ab eo tamen benedicitur in eis Isrelitis qui crediderunt in Christum, ex quibus erat qui dicebat: Nam et ego Isrelita sum ex genere Abrahe et tribu Beniamin . Unus ergo atque idem Iacob et claudus et benedictus. Claudus in latitudine femoris tanquam in multitudine generis, de quibus dictum est: Et claudicauerunt a semitis suis . Benedictus autem in eis de quibui dictum est: Reliquie per electionem gratie salue facte sunt .



CAPUT XII. Quod non ad adorationem imaginum pertineat, nec in nostris codicibus qui ex Hebraica ueritate translati sunt inueniatur, quod illi in sua synodo dicunt, Iacob suscipiens a filiis suis uestem talarem tabefactam Ioseph, osculatus est cum lacrymis, et propriis oculis imposuit .


Non mirandum est si Iacob accusetur ab illis tunicam Ioseph osculatus fuisse, et oculis imposuisse, a quibus etiam Pharaonem accusatur adorasse. Accidere etenim plerumque solet ut qui semel falli ceperit, crebro fallatur; et qui semel a uia recesserit, et tramitem sui itineris ducem sequi neglexerit, per abrupta et inuia affatim errore duce feratur. Tunica enim Ioseph nec in Hebreis codicibus, nec in Latinis qui ex Hebraica ueritate translati sunt  a patre osculata uel oculis imposita fuisse narratur. Quod quidem et si factum fuisse narraretur, nullo modo in hoc facto uel tenuiter imaginum adoratio innueretur: cum tamen aliud sit adorare, aliud osculari, quod illi acyrologice unum putant: atque aliud pictam imaginem adorare, aliud a paterno affectu uestis filii qui exstinctus credebatur dolore compellente madescentibus fletu oculis imponi; aliud cuidam similitudini colla submittere, aliud pre ceteris dilecti filii uesti interna pietate osculum dare. Adeo itaque sanctus patriarcha angebatur animi procella turbati, ut non solum uestem filii quem inclementia mortis raptum credebat, oscularetur uel oculis imponeret, sed etiam consolatione postposita funereis uocibus lugubriter mala sua  exaggerans, se etiam fore post hunc ad infernum descensurum ediceret. Qualiter ergo beatus Iacob tunicam filii non osculatus fuisse, aut oculis imposuisse, sed uidisse tantum et cognouisse credatur, hoc ordine sancta Scriptura commemorat. Ait enim: Tulerunt autem tunicam eius, et in sanguine hedi quem occiderant tinxerunt, mittentes qui ferrent ad patrem, et dicerent: Hanc inuenimus, uide utrum tunica filii tui an non. Quam cum agnouisset pater, ait, Tunica filii mei est: fera pessima comedit eum, bestia deuorauit Ioseph . Denique quid hec illius sancti uiri tunica, per quam illi imaginum adorationem astruere nisi sunt, typicis prefigurauerit sacramentis et tacitis innuerit mysteriis, oportet ut breuiter exsequamur, quo et illorum  uana assertio destituatur, et lectoris animus mulceatur. Ioseph namque, qui augmentum interpretatur, et ab Aegyptiis Saluator mundi est nuncupatus, illius typum gessit qui et genus humanum sua morte saluauit, et mundum spiritali frumento refecit, et in tantum augmentum sue fidei semen crescere fecit, ut et totum mundum impleret, et per eamdem fidem terrena celestibus copularet. Eius uestis hedi sanguine tincta est, quia in similitudine carnis peccati secundum Apostolum apparuit, et de peccato damnauit peccatum: uel etiam hostia pro peccatis effectus, peccata nostra portauit in corpore suo super lignum, ut a malis liberati cum iustitia uiuamus; cuius uulnere sanati sumus, qui ueluti oues errabamus. Est etiam et uestis eius sancta Ecclesia,  que est corpus Christi, Paulo attestante, qui ait: Gaudeo in passionibus meis, quia expleo ea que desunt passionum Christi in carne mea propter corpus eius, quod est Ecclesia ; que uestis polymita siue uaria est, quia uidelicet sancta Ecclesia de diuersarum gentium siue linguarum uarietate colligitur, Psalmographo docente, qui ait: Astitit regina a dextris tuis in uestitu deaurato circumamicta uarietate . Solet etiam eadem uestis, que talaris fuisse describitur, sanctorum uirorum, qui utique membra Christi sunt, perfectionem designare, qui perceptum boni operis indumentum ad talos, id est ad finem usque perducunt.



CAPUT XIII. De eo quod indocte et inordinate dicunt, Si calumniaris me, quoniam ut Deum adoro lignum crucis, cur non calumniaris Iacob adorantem summitatem uirge Ioseph? sed manifestum est quoniam non lignum uidens adorauit, sed per lignum Ioseph, sicut et nos per crucem Christum.


Illud sane quod dicunt, Iacob etiam summitatem uirge Ioseph adorasse, non est omittendum, quoniam quidem magnum se ob adorandas imagines in hac re gratulantur habere exemplum: cum uidelicet in Latinis codicibus non legatur, Adorauit summitatem uirge Ioseph , sed in quibusdam, Adorauit super caput uirge , et in Hebrea ueritate, cui potissimum fides adhibenda est, nullam penitus uel tenuiter mentionem uirge  faciat, sed dicat tantum, Adorauit Isrel Deum conuersus ad lectuli caput. In quo utique, ut ait beatus Augustinus, senex iacebat, et sic positum habebat ut in eo sine labore quando uellet oraret. Quia ergo, ut prefati sumus, quidam Latinorum codicum habent, adorauit super summitatem uirge, necesse est ut memorati doctoris documentis qualiter intelligendum sit explicemus, ait enim : Et adorauit super caput uirge eius. Nonnulli emendantes habent: Adorauit super caput uirge sue, uel in capite uirge sue, siue in cacumen uel super cacumen. Fallit enim eos Grecum uerbum, quod eisdem litteris scribitur, siue eius, siue sue: sed accentus dispares sunt, et ab eis qui ista nouerunt in codicibus non contemnuntur. ualent  enim ad magnam discretionem, quamuis et unam plus litteram habere posset, si esset sue aut non esset sed . Ac per hoc merito queritur quid sit quod dictum est. Nam facile intelligeretur, senem qui uirgam ferebat eo more quo illa etas baculum solet, ut se inclinauit ad Deum adorandum, id utique fecerit super cacumen uirge sue, quam sic ferebat ut super eam caput inclinando adoraret Deum. Quid est ergo, Adorauit super cacumen uirge eius, id est, filii sui Ioseph? An forte tulerat ab eo uirgam quando ei iurabat idem filius, et dum eam tenet post uerba iurantis, nondum illa reddita, mox adorauit Deum? Non enim pudebat eum ferre tantisper insigne potestatis filii sui, ubi figure magne rei future presignabantur. Dicant ergo, dicant quid contra hec dicturi  sunt, qui ob adorandas imagines tantum patriarcham criminari non formidant, et Scripturas sanctas uesana mente permutare affectant. Ecce Hebraica ueritas eumdem patriarcham Deum adorasse ad caput lectuli clamat: ecce Latinorum bibliotheca eum aut super caput uirge, aut in capite, aut in cacumine, uel super cacumen adorasse denuntiat: ecce uir eruditissimus Augustinus, et diuini muneris flamine afflatus, solerti indagatione eum aut in sue, aut in filii uirge summitate Deum, non eamdem uirgam nec eumdem filium adorasse personat.

Dicant quis sancte legis translator eum summitatem uirge filii, et in eadem uirga filium adorasse  transtulerit: quis sancte legis studiosissimus indagator eum uirgam filii uel filium potius quam Deum adorasse tractauerit: et cum hunc inuenire nequiuerint, deprauatricem siue refragatricem potius quam indagatricem suam intelligentiam diuinarum Scripturarum esse persentiant. Iam uero quia pene omnis diuine legis series ab illis ob imaginum adorationem aut mutilatur aut permutatur, noua necesse est post Moysen legis tradatur scriptio; noua post Ezram legis reperiatur restauratio; noua post Septuaginta Interpretes, Theodotionem et Symmachum et Aquilam, siue etiam beatum Hieronymum legis queratur translatio; noua post apostolos et apostolicos uiros Spiritu sancto repletos scrutetur tractatio, que adeo diuinis Scripturis refragari queat, ut  omnes imaginum adorationem spernentes anathematis uinculo nectat. Que sit preterea differentia crucis Christi et imaginum pictorum arte pictarum, uel quanto mysterio crux imaginibus emineat, siue quomodo humanum genus non per imagines, sed per crucem Christi redemptum sit, que duo illi uel paria uel equalia putant, in sequentibus loco suo, Domino fauente, explicabimus.



CAPUT XIu. Non pertinere ad imaginum adorationem, ut illi dicunt, quod scriptum est, Iacob Pharaonem benedixit .

Quod sepe memoratus patriarcha Iacob Pharaonem non adorasse, sed benedixisse legatur, superius dictum est. Nunc uero quia in alia eiusdem  uanissima synodi lectione benedictio quodammodo posita est pro adoratione, breuiter exsequendum est. Quoniam quidem tantis est illius uanitatis scriptura ignorantie obsita caliginibus, ut nec sequentia precedentibus, nec precedentia conuenire uideantur sequentibus, et ut se habet uanitas mendacium, semper fugitiua, semper caduca, semperque labentia sequitur, dicente Salomone: Qui incumbit mendaciis, hic pascit uentos, ipse autem sequitur aues uolantes . Ut ergo imaginum adorationem, in quarum amore eorum mens pendet, et totius sanctitatis propositum est, stabiliant, plurima uerba uel sensus que ad aliud pertinent in adorationem mutare affectant. Nam et hec, quod idem sanctus uir Pharaonem benedixit,  non ad eamdem benedictionem pertinere putant quam solent plerumque exsules ciuibus, subditi prelatis, pauperiores ditioribus, et quam maxime senes, qui sibi quedam commoda impendunt exhibere, sed ad nescio quam adorandarum imaginum picturam, que nimirum tanto inutilis est, quanto minus sue utilitatis efficaciam potest loquendo edicere. Aiunt enim, Benedixit Iacob Pharaonem, sed non ut Deum benedixit; adoramus nos imaginem, sed non ut Deum adoramus. O inconueniens comparatio!  O hebes coniectura! O stolidissima dictio! Similem dicis benedictionem, quam sanctus patriarcha regi exhibuit, qui pre ceteris dilectissimo filio insigne contulit potestatis: qui sibi cum uniuersa prole uberem ad inhabitandum glebam concessit; qui sibi non cuiuscunque prouincie portionem, sed totius sui imperii terre donauit optionem, adorationi quam imaginibus exhibes? Que adorantibus nichil preter rei memoriam cuius sunt, exhibere ualent. Benedixit itaque Iacob Pharaonem, non ut Deum quem omnis creatura benedicit et laudat, neque ut picturam quam manus artificis aptat, sed ut hominem cui propter sublimitatem concesse a Deo potestatis honor est exhibendus. Benedixit, inquam, eum, non ut imaginem insensatam,  sed ut rationalem hominem; non ut industria pictoris compaginatum, sed ut ad Dei imaginem et similitudinem conditum; non ut in parietibus immobiliter stantem, sed ut sibi uel proli prospera commodantem: et, ut ita dixerim, benedixit Isrel regem qui eiusdem spiritus nectare delibutus erat: qui postmodum per Apostolum dicturus esset, Benedicite et nolite maledicere , qui non solum pro eo qui se et sobolem opulentia rerum ditabat, sed pro calumniantibus et persequentibus orare deberet. Non itaque huiuscemodi benedictio, que profecto bone retributionis causa exstitit celebrata, imaginum adorationi congruit, que neque se adorantibus, neque adorare spernentibus, quamdam pro qualitate meritorum possunt inferre retributionem.



CAPUT Xu. Quam absurde agant qui ad confirmandas imagines exemplum diuine legis proferunt dicentes, propitiatorium et duos cherubim aureos et arcam testamenti precipiente Domino Moysen fecisse.


Fecisse sanctus Moyses, precipiente Domino, propitiatorium et arcam testamenti, et duos cherubim aureos, nec non et excidisse tabulas lapideas legitur; non tamen adorare iussisse, nec ea ob preteritarum quarumdam rerum memoriam, sed ob futurorum mysteriorum sacratissimam prefigurationem creditur condidisse. [a 1Kb] Que dum ita se habeant, quante sint absurditatis, quante dementie illi qui his sacratissimis et summo honore dignis rebus,  precipiente Domino, a legislatore conditis, imagines equiparare conantes, illarum adorationem his exemplis stabilire moliuntur, nec ferrea uox explicare, nec nostri sensus existimatio poterit indagare, presertim cum illa sacratissimorum sensuum exuberent arcanis, hec parum utilitatis habeant, excepta recordatione rei cuius sunt. Cum ergo arca testamenti Domini de lignis Setthim, iubente Domino, per legislatorem condita et inaurata sit, et introrsus habeat tabulas nichilominus federis et manna siue uirgam Aaron, propitiatorium uero sit  aureum in modum tabule, quod superimponebatur arce, eiusdemque longitudinis et latitudinis, tanteque forme fieri sit iussum, qua et arca, ut eodem propitiatorio arca tegeretur, et duo cherubim aurei ductiles super ipsum propitiatorium essent, hinc atque inde alterutrum attendentes, ita ut uultus eorum in propitiatorium essent, et pinnis suis obumbrarent propitiatorium, et inde Deus loqueretur ad Moysen, de propitiatorio uidelicet siue de medio cherubim, quis tam hebes tamque est demens, ut non solum habendarum, sed etiam adorandarum imaginum insolentissimum usum, horum tam terribilium tamque insignium mysteriorum comparatione conetur astruere? Nam dum iste nichil aliud innuant, nisi interdum rerum gestarum  ordinem, interdum non gestarum, sed fictarum mentiantur errorem, illa uero semper sanctis et excellentibus radiant mysteriis et rutilant sacramentis. Arca namque federis secundum quosdam Dominum et Saluatorem nostrum, in quo solo fedus pacis apud Patrem habemus, designat, qui post resurrectionem suam ascendens in celum carnem quam assumpserat ex uirgine, in Patris dextera collocauit. In quo sunt due tabule legis, duo uidelicet Testamenta; in quo est uirga Aaron, que fronduerat ei, quia ipse est rex et sacerdos: rex, quia de eo scriptum est: uirgam uirtutis sue emittet Dominus ex Sion, et dominabitur in medio inimicorum suorum ; sacerdos uero, quia de eo scriptum est: Tu es sacerdos in eternum  secundum ordinem Melchisedech ; in quo est manna, celestis uidelicet pabuli edulium, de quo edulio Dauid egregius propheta dicit: Panem de celo dedit eis, panem angelorum manducauit homo ; sicut et ipse in Euangelio dicit, Ego sum panis uiuus qui de celo descendi . Cui propitiatorium superponitur, quia scilicet legalibus siue euangelicis preceptis, que in eo fundata sunt, supereminet misericordia eiusdem mediatoris, per quam non ex operibus legis que fecimus nos, neque uolentes, neque currentes, sed eius miseratione saluamur; de quo etiam uoce paterna dicitur, ueritas mea et misericordia mea cum ipso, et in nomine meo exaltabitur  cornu eius ; et qui per prophetam dicit: Misericordiam uolo et non sacrificium : et cui per Psalmistam dicitur, Miserationes tue multe, Domine : qui secundum Apostolum propitiatio est pro peccatis nostris . In quo sunt duo cherubim, scientie uidelicet plenitudo, que in duobus Testamentis, eius reuelatione, monstrata est; qui inuicem se attendunt, quia lex et euangelium magnam inter se consonantiam habent, dicente Domino, Non ueni legem soluere, sed adimplere . Qui cherubim ideo uersos uultus habent in propitiatorium, quia duo Testamenta spem semper in Dei misericordia ponendam omnino commendant. Desuper quo propitiatorio, id est, de medio cherubim loquitur Deus, quia idem Filius  est uerbum Patris, per quem facta sunt omnia ; et cum sit unius cum Patre substantie, sicut ipse in Euangelio ait, Ego et Pater unum sumus , siue ut Philippo ait, Qui uidet me, uidet et Patrem , Dei Patris in eo semper de medio duorum Testamentorum uox auditur: Secundum plerosque uero diuine legis doctores qui hec moraliter tractant, aurum sapientiam significat, arca secretum Dei. In arca iussa sunt poni lex et manna et uirga Aaron. Per uirgam potestas significatur, per manna gratia, quia nisi cum gratia non est potestas precepta faciendi. uerumtamen quia lex a quouis proficiente non ex omni parte completur, propitiatorium est desuper: ad hoc enim opus est, ut propitius sit Deus; et ideo desuper  ponitur, quia superexaltat misericordia iudicio. Duo uero cherubim pinnis suis obumbrant propitiatorium, id est, honorant uelando, quoniam ministeria ista sunt, et inuicem se attendunt, quia consonant. Duo quippe ibi Testamenta figurantur, et uultus eorum sunt in propitiatorium, quia misericordiam Dei, in qua una spes est, ualde commendant. Denique hinc se promisit locuturum Deus ad Moysen, de medio cherubim, desursum propitiatorii. Porro si creatura rationalis in multitudine scientie, quoniam hanc interpretationem habent cherubim, duobus ipsis animalibus significatur, ideo duo sunt ut societatem caritatis commendent; ideo pinnis suis propitiatorium obumbrant, quia Deo, non sibi, tribuunt pinnas suas, id est Deum honorant uirtutibus  quibus prestant. Et uultus eorum non sunt nisi in propitiatorium, quia cuicunque profectui ad multitudinem scientie spes non est, nisi in Dei misericordia. Quia igitur tabule per quas duo Testamenta significari superius diximus, nullo terrore dantur, nullo strepitu ignium, nulla commotione nubium, nullo mugitu tubarum, sicut ille que prius a Domino date et a Moyse comminute fuisse leguntur, que dum darentur Moysi, a populo dictum est: Loquere tu nobiscum, et non loquatur ad nos Deus, ne forte moriamur , hoc euidenter innuitur, quod priores uetus Testamentum in quo terror erat, significauerint, posteriores uero nouum, in quo dilectio. Quod uero priores opus Dei fuerint, secunde  opus hominis, et ille conscripte digito Dei, iste scripte ab homine narrentur, hoc apertissime declaratur, quod in illis uetus Testamentum, ut prefati sumus, significatum est, quia Deus ibi precepit, sed homo non fecit. Lex enim posita est in ueteri Testamento, que conuinceret transgressores: unde et egregius predicator ait, Lex autem subintrauit, ut abundaret peccatum . Non enim implebatur timore, que non impletur nisi caritate: et ideo dicitur opus Dei, quia Deus legem constituit, Deus conscripsit; nullum opus hominis, quia homo Deo non obtemperauit, et eum potius reum lex fecit. In secundis autem tabulis homo per adiutorium Dei tabulas facit atque conscribit, quia noui Testamenti caritas legem facit. Unde mediator Dei et hominum legem  non soluere, sed adimplere uenit. Dicit autem et idem egregius predicator, Plenitudo legis caritas et fides que per dilectionem operatur . Factum est itaque homini facile in nouo Testamento quod in ueteri difficile fuit, habenti fidem que per dilectionem operatur; atque illo digito Dei, hoc est Spiritu Dei, intus eam in corde scribente, non foris in lapide. Unde dicit Apostolus, Non in tabulis lapideis, sed in tabulis cordis carnalibus , quoniam caritas Dei qua ueraciter impletur preceptum, diffusa est in cordibus nostris per Spiritum sanctum, qui datus est nobis. Hoc est ergo quod primo data est lex, ubi significatur uetus Testamentum, quod est opus tantummodo Dei et conscriptio digiti Dei, quod Apostolus dicit, Itaque lex quidem  sancta, et mandatum sanctum et iustum et bonum . Lex ergo sancta et bona Dei opus est, ubi homo nichil agit, quia non obtemperat, sed reatu potius premitur lege minante atque damnante. Peccatum enim, inquit, ut appareat peccatum per bonum, mihi operatum est mortem ; beatus autem homo est, cum hoc mandatum sanctum et iustum et bonum adimplet. Est etiam opus eius, sed per gratiam Dei. Hic enim sensus aptatur translationi ueteri, in qua secunde tabule a legislatore scripte fuisse memorantur. Ceterum quia in Hebraica ueritate utreque, prime uidelicet et secunde, a Deo scribuntur, hoc significatur, quia et uetus et nouum Testamentum sancti Spiritus gratia, qui digitus Dei dicitur, conscriptum est, et in illo accipitur spiritus  seruitutis in timore, quia Deus iugum legis homini imponit, homo ferre non ualet. In isto uero ubi tabule ab homine fiunt, a Deo scribuntur, homo obediendo accipit spiritum adoptionis. Hec igitur insignia, arca uidelicet et que in ea sunt, propitiatorium siue cherubim, semper a nobis spiritali intuitu cernantur, et tota mentis intentione querantur. Nec ea in depictis tabulis siue parietibus queramus, sed in penetralibus nostri cordis mentis oculo aspiciamus; et qui secundum Apostolum, reuelata facie gloriam Dei speculantes in eiusdem imaginem transformamur, a claritate in claritatem, tanquam a Domini Spiritu non ambulantes in astutia, neque adulterantes uerbum Dei, sed in manifestatione  ueritatis, non iam ueritatem per imagines et picturas queramus, qui spe, fide et caritate ad eamdem ueritatem que Christus est, ipso auxiliante, peruenimus.



CAPUT XuI. Quod nec inde adorandarum imaginum usus astrui possit, ut illi stultissime et irrationabiliter dicunt, eo quod in lege scriptum est: Ecce uocaui ex nomine Beseleel filium Ur, filii Hor de tribu Iuda, et repleui eum spiritu sapientie et intelligentie, ad perficiendum opus ex auro et argento, et dedi ei Ooliab Achisama .

Lex, ut ait Apostolus, spiritalis est . Est enim nobis in presentis seculi caliginoso itinere ad dirigendos nostrarum mentium gressus a Deo collata, cuius iubare mentis acies perlustrata mysticorum sensuum possit intueri secreta. Preceptum namque  Domini lucidum, ait propheta, illuminans oculos ; atque idem, Lucerna pedibus meis uerbum tuum, Domine, et lumen semitis meis . De hac itaque per quemdam sapientem dicitur: Lucerna est mandatum legis, et lux uite, et increpatio et disciplina. Et Isaias dicit, De nocte spiritus meus uigilat ad te, Deus, quia lux precepta tua sunt super terram . Cuius lucis cum omnes eam non recte intelligentes expertes sint, hi nimirum prorsus expertes esse creduntur, qui ob nescio quam imaginum adorationem eam uiolenter ad suos sensus flectere nituntur, et in suo errore eam quodammodo sibi adminiculari affectant, cum ex ea, quanquam ad rem non pertinentia, tamen utcunque testimonia proferre tentant. Quia ergo  Beseleel ad faciendum opus ex auro et argento a Domino sit electus, et spiritu sapientie et intelligentie et scientie repletus, ita hoc illi ad suum errorem muniendum in testimonium trahunt, ac si ea que per eum Domino iubente fiebant, et mysteriorum typicas figuras redolebant, adoranda forent. Beseleel igitur interpretatur, in umbra Dei; Ur ignis dicitur; Hor, lumen intelligitur. Cuius ergo iste Beseleel, qui, ut diximus, in umbra Dei interpretatur, typum gessit? nisi illius cui semper Ecclesia clamat, Sub umbra alarum tuarum protege me , et, Sub umbra alarum tuarum sperabo, donec transeat iniquitas , et de quo in Canticis canticorum sponsa dicit, Sub umbra eius quem desiderabam sedi . Hic enim filius Ur  filii Hor dicitur, quia est splendor inenarrabilis, Deus ex Deo, lumen ex lumine, de quo per Habacuc prophetam dicitur, Splendor eius ut lumen erit . Deus namque, ut ait Moyses, ignis consumens est , quod et apostolus Paulus in epistola ad Hebreos iisdem uerbis affirmat , et idem Dominus per Zacariam prophetam dicit, Absque muro habitabitur Ierusalem pre multitudine hominum et iumentorum, et ego ero in circuitu eius murus et ignis . Qui cum sit unius cum Patre substantie, et ad Moysen in igne loquitur, et ad discipulos in Euangelio ait: Ignem ueni mittere super terram, et quid uolo nisi ut ardeat ? Nunquid non illo igne illorum  pectora inflammata erant qui dicebant: Nonne cor nostrum ardens erat in nobis, dum loqueretur in uia, et aperiret nobis Scripturas ? Is ergo Beseleel ex nomine uocatur, quia ei paterna uoce per Isaiam prophetam dicitur, Et uocaui te nomine tuo, meus es tu , et de quo per Moysen dicitur, Ecce mittam angelum qui precedat te, et custodiat in uia, et introducat ad locum quem preparaui. Obserua eum, et audi uocem eius, nec contemnendum putes, quia non dimittet cum peccaueris, et est nomen meum in illo . Sed nec genus huius Beseleel, qui ex nomine uocatus est, tacetur. Ait enim Scriptura: Filium Ur filii Hor de tribu Iuda. Hic est enim de quo Isrelitica uoce ante predictum est, Catulus leonis Iuda ad predam, fili  mi, ascendisti , id est, in crucem predaturus infernum, requiescens accubuisti ut leo, id est, in sepulcro; [a 7Kb] et quasi leena, quis sciscitabit eum? quia per uirtutem Patris tertia die a mortuis resurrexit. Per uirtutem autem Patris illum resurrexisse audi Apostolum dicentem: Hunc Deus suscitauit post diem tertium, et dedit illum manifestum fieri non omni populo . Dic, rogo, sancte Ioannes, qui supra mediatoris Dei et hominum pectus recumbens, de eterni luminis fonte luciflua pocula hauriebas, unde quotidie ambrosei liquoris nectar Christicolis mentibus propinas, si nosti unde genus ducat iste Beseleel, cuius typum ille antiquus legalis quondam Beseleel gerebat. uidi, inquam, in dextera sedentis super thronum librum  scriptum intus et foris, signatum sigillis septem. Et uidi angelum fortem, predicantem uoce magna. Quis dignus est aperire librum, et soluere signacula eius? Et nemo poterat neque in celo, neque in terra, neque subtus terram aperire librum, neque respicere illum. Et ego flebam multum, quoniam nemo dignus inuentus est aperire librum, nec uidere eum. Et unus de senioribus dixit mihi: Ne fleueris; ecce uicit leo de tribu Iuda, radix Dauid, aperire librum, et soluere septem signacula eius . Nam dum iste Beseleel, quem Christi figuram gestasse diximus, tantis uirtutum prerogatiuis ornetur, ut et a Deo electus, et ex nomine uocatus, et Spiritu sancto repletus, et cuius filius uel de qua stirpe sit describatur, incassum ob imaginum adorationem firmandam in  exemplum trahitur, cum uidelicet cunctis pictoribus excellentior, cunctisque artificibus imagines formantibus credatur fuisse prestantior; cuius si operibus pictura uel cuiuslibet opificio imagines condite assimilande sunt, illi quoque pictores uel cuiuslibet artis opifices imagines condentes assimilandi sunt; et si illi pictores uel cuiuslibet opificii homines imagines condentes assimilandi sunt, ipsi quoque opifices siue ab his condite imagines futurorum insignem prefigurationem gerunt: non autem pictores uel cuiuslibet opificii homines nec opera eorum futurorum quamdam prefigurationem gerunt; non igitur illius operibus pictura uel cuiuslibet opificio imagines condite assimilande sunt. Quia uero iste nouus Beseleel, redemptor uidelicet humani generis, spiritum sapientie,  scientie et intelligentie habuerit, qui utique unius cum Patre et Filio substantie est, et a Patre Filioque procedit, Isaias propheta testis est. Ait enim: Exiet uirga de radice Iesse, et flos de radice eius ascendet, et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Et idem Dominus per eumdem prophetam dicit: Spiritus Domini super me, propter quod unxit me . Hic ergo quod facit ex auro et argento, facit in ornamentis tabernaculi, cum uidelicet sanctos uiros  auro coruscantes, id est interiori intelligentia, argento nitentes, id est diuinis eloquiis ornatos, et, ut ita dixerim, aurum in corde habentes, iuxta illud, Corde creditur ad iustitiam, argentum in confessione oris, iuxta illud, Ore autem confessio fit ad salutem , in tabernaculo Dei, sancta scilicet Ecclesia, ad eternam patriam transituros constituit. Que duo aurum et argentum, id est, fidem et confessionem, Apostolus querebat cum dicebat, Quia prope est uerbum in ore tuo et in corde tuo : quia si confessus fueris Dominum Iesum Christum, et credideris in corde tuo quod Deus illum suscitauit a mortuis, saluus eris. Que etiam ad exornandum tabernaculum Moyses querebat, cum dicebat, Sumite a uobis ipsis emptionem Domino: omnis qui conceperit corde,  offerat initia Domino, aurum, argentum, et cetera . Qui etiam cum sit sapientia Dei Patris, in sanctis hominibus spiritali sensu exuberantibus habitare dignoscitur, dicente Scriptura: Sapientia Dei super lapides pretiosos est, habitatio eius in uasis aureis. De qua sapientia alias per Salomonem dicitur: Beatus homo qui inuenit sapientiam, et affluit prudentia: melior est acquisitio eius negotiatione argenti et auro primo, fructus eius pretiosior est cunctis opibus, et omnia que desiderantur huic non ualent comparari . Quia ergo in argento eloquiorum diuinorum nitor intelligitur, Psalmiste testimonio approbandum est dicentis: Eloquia Domini eloquia casta, argentum igni examinatum terre purgatum septuplum . Huic namque  Beseleel ad peragendum opus in adiutorium datur Achisama. Quem namque Achisama iste qui adiutorium Christo prebet, nisi sanctos apostolos et apostolicos uiros significat? qui nimirum dum per predicationem, studia et bonorum operum exempla homines in Ecclesie gremio et uirtutibus coruscare faciunt, et ad eternam patriam pertrahunt, Christo adiutores existunt. De quibus profecto erat ille qui dicebat: Dei adiutores sumus, Dei agricultura estis, Dei edificatio estis . Que igitur omnia dum allegoricis plena sint sensibus et tropicis per legislatorem prolata figuris, non solum dementissimum, sed etiam insanissimum est ea imaginibus, quas unusquisque opifex pro captu ingenii sui quales uoluerit, imo quales potuerit, effecit, assimilare conari.



CAPUT XuII. Quod non recte sentiant qui dicunt: Si secundum Moysi legitimam traditionem precipitur populo purpura hyacinthina in fimbriis, in extremis uestimentis poni ad memoriam et custodiam preceptorum, multo magis nobis est per assimilatam picturam sanctorum uirorum uidere exitum conuersationis eorum, et eorum imitari fidem secundum apostolicam traditionem.


Totum hoc capitulum commatice est considerandum, et per singula unicuique particule respondendum, quoniam, quanquam ad unius erroris tendat  propositum, ex multis tamen particulatim est erroribus compaginatum. Primo namque discutiendum est, cur purpuram hyacinthinam in eodem capitulo dixerint, cum uidelicet alius color sit purpureus et alius hyacinthinus; et [a 1Kb] sicut non potest recte dici rubeus candor et candens rubor, uelut si quis dicat argenteum aurum uel aureum argentum, ita nec recte dici potest purpura hyacinthina, ut conuerso ordine dici queat purpurea hyacinthus, quoniam talis deriuatio reciprocata nullius sensus uigore manere poterit inconuulsa. Quoniam quidem, ut prefati sumus, alius color est hyacinthinus et alius purpureus, testis est ipsa lex a Domino per Moysen data, que singillatim hec quatuor, hyacinthum uidelicet, purpuram et coccum seu etiam byssum ad indumenta  pontificis conficienda, uel cetera que ad sacrarium preparandum essent offerenda, designat. Quibus quatuor materiis maiores nostri quatuor elementorum figuram, ex quibus mundus siue humanum corpus constat, significari dixerunt, et singulas tropologice uirtutes innuere docuerunt. Hyacinthum ergo ad erem referunt, quod et ipse indicat color, sicut et coccum ad ignem purpuram aque accommodant, eo quod de aquis accipiat fucum; byssum terre, quia oritur ex terra. Denique et illud discutiendum est quod imaginum usum exemplo fimbriarum hyacinthinarum munire nituntur, cum presertim illas prisce legis in mysterium series in extremis uestibus poni iubeat, istas uero ut adorentur nec ueteris nec noui Testamenti pagina uspiam in sacrariis poni  precipiat. Neque enim tanti erroris hoc exemplo ualet astrui insania: quod per legislatorem idcirco collatum est, ut que lam arcani sensus innueret indicia, nec res bene iussa beneque gesta tanto deliramento poterit conuenire collata. Illatis igitur Dominus per Moysen mandatis legis ad extremum intulit: Ligabis ea in manu tua et erunt immota ante oculos tuos . Que nos spiritaliter dum opere complemus in manibus immota tenemus; et cum die ac nocte meditamur in eis, ante oculos collocata gestamus. Iussit quoque fimbrias hyacinthinas fieri in quatuor angulis palliorum, siue ad dignoscendum populum Isrel, ut essent signum in ueste, sicut circumcisio signum in corpore; siue ut nos, qui spiritalis  Isrel sumus, habeamus pro indumento iustitiam et sanctam conuersationem: huius indumenti extremitas fimbriis hyacinthinis sit ornata, quatenus uita nostra sanctarum Scripturarum sit testimoniis erudita. Hic enim fimbriarum bonus usus et bene per legislatorem siue illi carnali Isreli, siue nobis spiritali bene concessus, male ab illis abusus potius quam habitus est. De quibus ueritas in Euangelio dicit: Dilatant enim phylacteria et magnificant fimbrias . Cuius, queso, isti, cuius exemplum tenent? nisi Phariseorum qui dum uolunt  uocari ab hominibus Rabbi, et querunt primas in foro salutationes, primas in conuentibus cathedras, dumque per appetitum uane laudis sua dicta uel facta cupiunt mandare memorie posteritatis, imagines que bene a quibusdam in basilicarum ornamentis constitute fuerunt, per ineptas et inutiles synodos male et ipsi adorant et alios adorare compellunt. Illi per inanem gloriam fimbrias magnificant, isti nichilominus per iactantiam imagines adorant; illi bene institutas male magnificando dilatant, isti bene conditas male adorando exaltant; illi putant Moysi preceptis parere fimbrias magnificando, isti putant se sanctis omnibus placere imagines adorando; ac per hoc quanquam per diuersa discurrant et diuersa diuersis modis sequantur, ad unius erroris  destinatam uesaniam tendere noscuntur: nec immerito, cum horum effectuum cause siue efficientia nil aliud sint nisi uentose laudis gloria siue arrogantia. Ut ergo istius uanissimi capituli quod discutere commatice proposuimus, error expressius discutiatur, necesse est ut illius textus ex ordine repetatur. Garriunt enim: »Si secundum Moysi legitimam traditionem precipitur populo purpura hyacinthina in fimbriis in extremis uestimentis poni ad memoriam et custodiam preceptorum, multo magis nobis est per assimilatam picturam sanctorum uirorum uidere exitum conuersationis eorum.« Hoc quod dicunt, multo magis, quod pertinet ad precipitur, ut subaudiatur, si populo precipitur, multo magis nobis, nullum nec leuem sensum quidem habere potest, quippe  cum non solum multo magis non precipiatur, sed nec eque quidem nec minus uspiam hic error precipi uideatur. Quod uero dicunt, per assimilatam picturam uidere exitum conuersationis sanctorum uirorum, quante sit absurditatis, quanteque dementie, pene infinitum est persequi, cum uidelicet in imaginibus non possit sancte conuersationis uirtus uideri, sed solummodo ille materie quibus ipse imagines formate sunt. Numquidnam uirtutes et meritorum insignia, que illis utique in subiecto fuerunt; hoc est in animo, in his uelut in subiecto quodam uideri possunt, cum tamen in his non sit anima que subiacens esse possit uirtutibus, in subiecto autem istis, hoc est in materiali corpore quodammodo colores sunt, uirtutes autem his nec de subiecto, nec in  subiecto esse possunt? Numquid igitur sapientiam et eloquentiam in istis cernere possumus, quam plerique illorum habuerunt? Numquidnam prudentiam aspicere in istis ualemus, per quam agnitio uere fidei et scientia diuinorum apicum in illis fuit per quam trimodum illud intelligentie genus in diuinis libris a prudentibus intelligitur? Quorum primum est per quod quedam ita accipiuntur historialiter, sepositis enigmaticis uel allegoricis figuris, ut est decalogus legis. Secundum, per quod quedam in Scripturis  mystice accipiuntur, tam secundum fidem rerum gestarum, quam etiam iuxta figuram allegoricorum sensuum: sicut petra ex qua legislator latices elicuit et historialiter cautis fuit et aquas euomuit, et allegorice Christi figuram gessit, qui cum sit lapis in fundamento Sion fundatus, mellifluo spiritalis uite poculo credentium mentes satiat. Tertium genus est, quod tantum spiritaliter accipitur, sicut de Canticis Canticorum, in quibus nil historialiter, sed tantum spiritaliter, accipiendum est. An iustitia in istis intueri potest, per quam sancti Deum timebant, religionem uenerabantur, cunctis prodesse, nulli nocere curabant, fraterne caritatis uincula amplecti, siue aliena pericula suscipere, uel etiam opem ferre miseris, nec non et boni accepti uicissitudinem rependere,  seu equitatem in iudiciis conseruare studebant? An illorum fortitudinem in pictorum coloribus perspicere possumus per quam magnanimes aduersa equanimiter tolerauere, et his patienter cessere, et spretis illecebris fortiter restitere, per quam mordaces gazas et glorie appetitus effugerunt, per quam etiam nec aduersis frangebantur, nec eleuabantur secundis, cuius lorica induti fortes ad labores existentes, ad pericula contra improbos molestiis nullis cedentes animos parauere? An illorum temperantia in his imaginibus cernitur, per quam affectionem carnis moderantes restringebant appetitum? Cum ergo nil horum que prediximus in istis uideri possit, magne est temeritatis dicere, in assimilata pictura uidere exitum conuersationis sanctorum. Sequitur in eodem  uanissimo capitulo, et eorum unitari fidem secundum apostolicam traditionem. Numquidnam eorum fides que secundum Apostolum per dilectionem operatur in imaginibus imitari potest? Sicut ergo non potest uideri in his exitus conuersationis sanctorum, sic nec fides imitari, quoniam que illis desunt in his nec uideri nec per has imitari possunt. Omne quod caret uita, caret sensu; omne quod caret sensu, caret fide; omne igitur quod caret uita, caret fide. Nam cum sint spes, fides et caritas inuisibiles et incorporalis qualitatis secundum proprietatem sue substantie, in uero homine qui has habet, uideri non possunt, nisi forte in operibus demonstrentur; sedes enim earum sicut et ceterarum uirtutum, in anima est, quam constat esse  inuisibilem. Et si in uero, qui has utique habet, uideri non possunt, multo minus in picto uideri poterunt, qui non solum his, ut prefati sumus, sed etiam uita caret; et si in his uideri non possunt, multo igitur minus imitari poterunt: unde datur intelligi uanam esse eorum fidem qui per imagines sanctorum fidem imitaturos se dicunt. Iam uero quia dicunt, Secundum apostolicam traditionem, dicant ubi ab apostolis aut exemplis aut uerbis traditum sit per imagines uidere exitum conuersationis sanctorum et eorum imitari fidem. Exitum ergo conuersationis sanctorum hoc modo demonstrat Apostolus, cum dicit: Sancti omnes iuxta fidem defuncti sunt non acceptis repromissionibus, sed a longe aspicientes et salutantes et confitentes quia peregrini et hospites  sunt super terram; siue cum dicit: Sancti per fidem uicerunt regna, operati sunt iustitiam, adepti sunt repromissiones, exstinxerunt impetum ignis, conualuerunt de infirmitate, fortes facti sunt in bello, uel cetera que sequuntur. Quid ergo debeamus imitari euidentissime idem apostolus demonstrat, cum dicit: Estote imitatores Dei, sicut filii karissimi ; et in alio loco dicit: Imitatores mei estote, sicut et ego Christi . Unde liquido patet hanc esse apostolicam traditionem, ut non in picturis, sed in uirtutibus uideri possit sanctorum exitus conuersationis, et eorum imitari fides, non imaginum fucis, sed in operibus bonis.



CAPUT XuIII. Quod uana sit spes eorum qui salutem suam in imaginibus ponunt, dicentes: Sicut Isreliticus populus serpentis enei inspectione seruatus est, sic nos sanctorum effigies aspicientes saluabimur.


Spes eorum qui salutem suam in imaginibus ponunt ab Apostolo reprobatur, qui spem non in his que uidentur, sed in his que non uidentur esse disserit; ait enim: Spes que uidetur non est spes ; quod enim uidet quis, quid sperat? Si autem quod non uidemus speramus, per patientiam exspectamus. Nam dum eneus serpens precipiente Domino a Moyse conditus, et in sublimi fuerit, non ut adoraretur, positus, sed ut ad tempus ignitorum serpentium uirosis obsisteret morsibus, false spei ludificatione deluduntur, qui ita se manu factarum imaginum inspectione sanandos arbitrantur, sicut Isreliticus populus illius  enei serpentis inspectione ab ignitarum pestium mortiferis ictibus sanabatur, presertim cum ille ut fieret, Moysi a Domino imperatum est: he uero ut fiant nullius Scripture textu sit institutum. Quid ergo serpens ille, cuius inspectione a serpentibus uulnerati sanabantur, significauerit, ipso Redemptore nostro docente cognouimus, qui ait: Sicut Moyses exaltauit serpentem in deserto, ita exaltari oportet filium hominis ; quem uidelicet dum sedula mente internis oculis aspicimus, malignorum spirituum mortiferis tentationum morsibus superatis, eterne mortis pericula euitamus. Preterea sicut in diuine legis uerbis ea que a sancto Spiritu bene in lege, prophetis, Euangelio siue apostolis dicta sunt, plerumque  peruersa intentione ab schismaticis male intelliguntur, ita etiam pleraque que idcirco a Patribus ut prodessent instituta uel facta sunt, decussis prolixorum temporum curriculis, a posteris male habita et in peruersum mutata fuisse creduntur, sicut de phylacteriis et fimbriis, de quibus paulo superius dictum est, uel etiam de eneo serpente, de quo nunc dicere instituimus, qui, ut prefati sumus, ad tempus ut uulneratis a serpentibus prodesset, fuit necessarius, per quem postmodum inoleuit excelsorum insolentissimus usus: cui cum uidisset Ezechias rex iustus incensa adolere et quasdam culturas exhibere, magnaque ex parte populum periclitari, tanto persuasum errore, eum non distulit frangere, quem et per legislatorem ad profectum nouerat  conditum fuisse, et a populo cernebat celebrari uano cultu et superstitiosa religione. Laus ergo eiusdem Ezechie sanctissimi regis eo quod uanas superstitiones abstulerit, eumdemque serpentem confregerit, hoc modo in diuinis litteris habetur: Fecit, inquit, Ezechias quod bonum erat coram Domino, iuxta omnia que fecerat Dauid pater suus: ipse dissipauit excelsa et contriuit statuas, et succidit lucos, confregitque serpentem eneum quem fecerat Moyses: siquidem usque ad illud tempus filii Isrel adolebant ei incensum, uocauitque eum Naastan. In Domino Deo Isrel sperauit, itaque post eum non fuit similis ei de cunctis regibus Iuda, sed neque in his qui ante eum fuerunt: et adhesit Domino, et non recessit a uestigiis eius, fecitque mandata eius que preceperat Dominus Moysi,  et erat Dominus cum eo, et in cunctis ad que procedebat sapienter agebat . Hec preterea et huiusmodi superstitiones, quas se quidam putant ob amorem Dei facere, sicut hi qui ob sanctorum amorem imaginibus luminaria accendunt, easque adorant, hoc modo beatus Hieronymus dum de fimbriis et phylacteriis Phariseorum sancti euangelii lectionem exponeret, reprehendit dicens: »Hoc apud nos, inquit, superstitiose muliercule in paruulis euangeliis et in crucis ligno et in istiusmodi rebus, que habent quidem zelum Dei, sed non iuxta scientiam, usque hodie factitant, culicem liquantes, et camelum glutientes.« Iam uero quia se imaginum inspectione saluandos credunt, sicut serpentis inspectione Isreliticus populus a serpentium morsibus sanabatur, si  qua forte eis quedam corporis inclementia accesserit, recurrant ad imagines easque aspiciant, quatenus dum illarum inspectione minime sanati fuerunt, reuertantur ad Dominum, et per sanctorum intercessiones ab eo sanitatem se accepturos credant qui totius sanitatis et uite est auctor.



CAPUT XIX. Quod magne sit temeritatis dicere, Sicut Iudeis tabule et duo cherubim, sic nobis Christianis donata est crux et sanctorum imagines, ad scribendum et adorandum.

Sepe in hoc opere dicere compellimur quod neque tabule neque duo cherubim, nec cetera huiuscemodi ad adorandum in ueteri Testamento facta fuisse credantur: que quidem isti omnia relicto mediocritatis et rectitudinis calle in eo ultra quam ordo exposcit, extollunt,  quod ea ad adorandum fuisse collata proclamant, in eo uero ultra quam res exigit submittunt, quod illis imagines equiparare affectant. Cum ergo dicunt, »Sicut Iudeis tabule et duo cherubim, ita nobis Christianis data est crux et sanctorum imagines ad adorandum et ad scribendum,« quid aliud faciunt, nisi ut imagines exaltent, Christianorum res extenuent? presertim cum illos qui sub lege erant dicant habuisse duos cherubim a Moyse conditos, de quorum medio Deus loquebatur, nos autem qui sub gratia sumus dicant habere cruces, que a quibuslibet artificibus efficiuntur; illos qui umbram legis sequebantur habuisse federis tabulas, continentes legis decalogum, nos qui ueritatem que Christus est  sequimur habere opera quorumlibet artificum: illos qui spiritum seruitutis acceperunt in timore dicant habuisse ea que Moyses faciebat, Domino insinuante; nos qui spiritum adoptionis accepimus, in quo clamamus Abba pater, habere imagines quas quilibet pictor condit mundane tantum artis experientia perdocente. Nos enim, qui non sequimur litteram mortificantem, sed spiritum uiuificantem; qui non carnalis, sed spiritalis Isrel sumus; qui spretis uisibilibus inuisibilia contemplamur, non solum imaginibus maiora mysteria, que omni mysterio carent, sed ipsis tabulis seu duobus cherubim maiora et eminentiora mysteriorum insignia a Domino accepisse nos gratulamur, cum uidelicet tabule et duo cherubim exemplaria fuerint futurorum; et cum Iudei habuerint  carnaliter, resque typicis operte figuris prefigurationes fuerint futurorum, nos habemus in ueritate spiritaliter ea que illis exemplaribus siue prefigurationibus carnalibus prefigurabantur. Quantum ergo eminet umbre corpus, imagini ueritas, figure res gesta, tantum eminet ueteri Testamento Nouum: quippe cum illud dedicatum sit a Moyse cum lecto omni mandato legis uniuerso populo, accipiens sanguinem uitulorum et hircorum cum aqua et lana coccinea et hyssopo, ipsum quoque librum et omnem populum aspersit dicens, Hic sanguis testamenti quod mandauit ad uos Deus ; istud uero dedicatum sit a mundi Redemptore Domino nostro Iesu Christo, qui in qua nocte tradebatur, accepit panem et benedixit ac fregit, deditque discipulis suis dicens:  Hoc est corpus meum quod pro uobis tradetur: hoc facite in meam commemorationem: similiter et calicem postquam cenauit dicens, Hic calix Nouum Testamentum est in meo sanguine, qui pro uobis et pro multis effundetur in remissionem peccatorum . In illo sanguis hircorum et taurorum, et cinis uitule aspersus coinquinatos sanctificabat, ad emundationem carnis; in isto sanguis Christi qui per Spiritum sanctum semetipsum obtulit immaculatum Deo, et mundat conscientias nostras ab operibus mortuis, ad seruiendum Deo uiuo et uero. In illo agnus per familias occidebatur, eiusque carnibus pascha celebrabatur; in isto Agnus Dei qui tollit peccata mundi , qui est uerus agnus immaculatus, Deo etiam est in sacrificium oblatus, dicente  Apostolo, Pascha nostrum immolatus est Christus . In illo Chananitidis gentis regnum rerumque corporalium affluentia pollicetur, in isto uita eterna regnumque celorum conceditur. In illo promittitur terra que lacte et melle fluit; in isto pollicetur patria celestis, in qua datur quod nec oculus uidit, nec auris audiuit, nec in cor hominis ascendit. In illo neomenie, id est noue lune principia, colebantur; in isto noua creatura in Christo accipitur, uase electionis Paulo attestante, qui ait: Si qua noua in Christo creatura, uetera transierunt, ecce facta sunt noua . In illo sabbati otium et requies celebrabatur, in isto sabbati requies in Christo habetur qui dixit, uenite ad me, omnes qui laboratis et  onerati estis, et ego uos reficiam, et inuenietis requiem animabus uestris . In illo pecoribus immolatis carnis et sanguinis hostie offerebantur, in isto sacrificium carnis et sanguinis Christi offertur, quod per illa animalia figurabatur. In illo iugum graue legis ceruicibus impositum faciebat seruos, in isto iugum Christi leue et onus suaue per spiritum adoptionis facit filios. His ita se habentibus peruersum, et ultra quam peruersum est, ut alternatim conuerso ordine prestantioribus deteriora, deterioribusue prestantiora dentur, et adeo imaginum usus magnificetur ut Christianorum res quodam modo extenuentur.



CAPUT XX. Quod non minus omnibus, sed pene cunctis plus Tarasius delirasse dinoscitur, dicens, Sicut ueteres habuerunt cherubim obumbrantem propitiatorium, et nos imagines Domini nostri Iesu Christi et sancte Dei genitricis et sanctorum eius habeamus obumbrantes altare.


Non est inconsequens ut Tarasius, qui, ut fertur, a populari conuersatione ad sacerdotale culmen, a militari habitu ad religiosum, a circo ad altarium, a forensi tumultu ad predicationem, ab armorum strepitu ad sancta mysteria peragenda extraordinarie prouectus est, subditarum sibi plebium mentes ab spiritalibus ad carnalia, ab inuisibilibus ad inuisibilia, a ueritate ad imaginem, a corpore ad umbram, ab Spiritu uiuificante ad litteram mortificantem, ab spiritu adoptionis ad spiritum timoris, denuo redire compellat: ut quoniam ille spretis his que ei fortasse  illicita non erant in laicali conuersatione, ad sacerdotalis culminis gradum conuolauit, quod ei illicitum erat ob subitaneam conuersationem, ei etiam subdite plebes a licitis spiritalium obseruationum mysteriis ad illicitas corporalium rerum obseruantias conuolent per eius predicationem. Quia ergo melioribus contemptis, peioribus uti hortatur, et quia ueteres habuerunt cherubim qui per Moysen facti sunt, de quorum medio loquebatur Deus, obumbrantes propitiatorium, ideo fideles hortatur habere imagines, que a quibuslibet opificibus conduntur, obumbrantes altare. Faciat arcam que non sit de lignis Setthim, sed salicum; nec sit auro tecta, sed plumbo; que non habeat circulos aureos, sed eneos; in  quibus non sint uectes de lignis Setthim, sed fagorum; in qua non sint tabule que habeant decem uerba legis, sed undecim quibus transgressio legis significetur; in qua non sit uirga Aaron, sed cuiuslibet baculus illius predecessorum qui ab illo anathematizantur, uel a quibus ille anathematizatus est; in qua sit urna, non que habeat manna, sed cuiuslibet germinis grana. Faciat et candelabrum ex plumbo purissimo, et mensam propositionis panum, que non appelletur sancta. Scribat et librum legis, qui cuilibet manus cito imponere iubeat, et neophytos ad episcopatum promoueri percenseat; qui etiam similitudines horum que in celo et que in terra sunt, fieri, colere et adorare perdoceat. Decursis igitur breuiter his, quibus Tarasius ideo non recte predicet  quia nec recte, ut fertur, sacerdotii culmen conscenderit, et quia dixit, »Pro cherubim habeamus imagines« quibusdam per eumdem locutionis modum, qui a quibusdam astismos nuncupatur, prolatis, nunc qualiter intra sanctam ecclesiam propitiatorium duobus cherubim obumbretur, siue secundum tabernaculi constitutionem quod in eremo a Moyse constitutum est, siue secundum templi edificationem quod a Salomone Hierosolymis structum est, Domino auxiliante, spiritalibus spiritalia comparantes expediamus, ne ab insipientibus quiddam sanctis Scripturis derogare uideamur, eo quod imagines non adoramus. Primo querendum est cur Moyses cum tabernaculum faceret duos cherubim aureos fecerit, et in propitiatorio quod erat super arcam posuerit,  Salomon uero alios duos multo maiores addiderit, quibus in templo positis sub eorum alis arcam in medio collocauerit cum propitiatorio et cherubim prioribus, et in tabernaculo duo cherubim, in templo uero quatuor fuerint? Ad unam igitur eamdemque significationem utrique pertinent, nisi tantum quod Salomon qui pacificus interpretatur, et figuram Christi gessit, auctius siue latius duorum cherubim magnitudinem sublimauit. Quo in facto innuitur eo quod post incarnationem Dominicam Ecclesia latius esset ex diuersarum gentium congregatione sublimanda et supernis ciuibus copulanda: qui sic conditorem de collato sibi munere beatitudinis conlaudant, ut de nostra quodam modo ereptione atque ad eamdem beatitudinem introductione congaudeant.  Cherubim namque, sicut propheta Ezechiel euidentissime demonstrat, angelice dignitatis uocabulum est, numeroque singulari cherub, plurali uero cherubim dicitur. Unde et non incongrue in figuris cherubim que in oraculo erant facta euangelica ministeria intelliguntur, qui Conditori suo in celis assistentes de sua perpetua beatitudine letantur. Alas enim ad inuicem super arcam extendunt, cum ad laudem Domini Saluatoris referunt bonum omne quod acceperunt. Alteras alas ad oraculi parietes extendunt, cum sanctos etiam homines in sua societate uidentes letantur, eosque uelut alarum suarum summitatibus tangunt, quos profecto consortes atque sequaces exstitisse in hac uita sue puritatis exsultant.  Duos autem eque parietes suis tangunt alis, quia fideles utriusque populi, Iudeorum scilicet et gentium, compotes secum habent aule celestis, non quod in illa patria inter utrumque populum sit quedam distinctio localis, sed quia maior fiat festiuitas interne beatitudinis de consortio adunate fraternitatis. Extendunt ergo Cherubim ad utrumque parietem oraculi alas suas, quia letantes in celesti patria, iustos utriusque plebis uisione quoque sue glorie ad laudem Creatoris excitant.

Nec solum de illorum quos secum intus habent hominum iustorum felicitate letantur agmina celestia, uerum etiam nostri, qui foris adhuc positi de profundis ad Dominum clamamus, continuam curam gerunt. De quibus cherubim bene etiam in libro Paralipomenon  scriptum est: Ipsi autem, inquit, stabant erectis pedibus et facies eorum uerse erant ad exteriorem domum . Stabant etenim erectis pedibus cherubim, quia nunquam a uia ueritatis, in qua mox ut conditi sunt positi fuerunt, quodammodo aberrasse creduntur. Facies eorum erant uerse ad exteriorem domum, quia nos ab huius peregrinationis erumna ereptos ad suum desiderant peruenire consortium. Stabant ergo erectis pedibus, alas ad auro textos oraculi parietes extentas, et facies habebant uersas ad domum exteriorem, quia uidelicet ita angeli suam perpetuo innocentiam conseruant: sic de animarum sanctarum in celis beatitudine congaudent, ut eis quoque quos in terris adhuc peregrinari conspiciunt electis opem ferre non  desinant, donec et illos ad celestem patriam introducant. Possunt etiam, sicut iam in superiori capitulo exsecuti sumus, per duos cherubim duo Testamenta significari. Ideo igitur in oraculo sunt facti, quia in consilio diuine prouisionis, nobis utique inaccessibili atque incomprehensibili, ante secula dispositum est quando et qualiter quibusue auctoribus sacra Scriptura conderetur. De lignis uero oliuarum sunt facti, siue quia per uiros misericordie unctione Spiritus sancti illustratos diuini conscripti sunt libri; siue quia lucem scientie tribuunt, iuuante flamma caritatis Dei, que per Spiritum sanctum diffunditur in cordibus nostris. Decem cubitis sunt alti, quia per obseruantiam decalogi legis Deo seruiendum predicant, quia Deo fideliter seruientes,  denario se remunerandos esse regni celestis ostendunt. Geminas habent alas, quia testamenta per aspera eque et prospera indefesso proposito semper ad celestia tetendisse ac peruenisse declarant, quia hoc idem suis auctoribus faciendum esse demonstrant. Quinque cubitorum ala cherub una, et quinque cubitorum ala cherub altera, quia in omni labentium rerum uarietate sancti uniuersos corporis sui sensus in obsequium sui Conditoris extendunt, oculos habentes semper ad Dominum, audire desiderantes uocem laudis eius, et enarrare uniuersa mirabilia eius, dulcia faucibus suis habentes eloquia illius super mel et fauum ori suo, currentes in odore unguentorum eius et donec superest halitus in eis,  et spiritus Dei in naribus ipsorum, non loquentes labiis iniquitatem, nec in lingua sua stultitiam personantes; sicque per arma iustitie a dextris et a sinistris incedentes ad perceptionem celestis denarii, quem summus paterfamilias cultoribus sue uinee repromisit, perueniunt. Quia ergo opus unum erat in duobus cherubim, hoc innuebat quia utriusque instrumenti scriptores una eademque castitate operis et caritatis deuotione Deo seruiebant, una et consona Deum uoce ac fide predicant. Queque Nouum Testamentum de Dominica incarnatione, passione, resurrectione, ascensione, gentium uocatione,  Iudeorum expulsione, multimoda Ecclesie tribulatione facta narrat, hec eadem uetus Testamentum, si recte intelligitur, ueraciter facienda predicebat.

Aduentum uero Antichristi, finem seculi extremi, discrimen iudicii et eternam bonorum gloriam, penamque reproborum, concordi utrumque Testamentum ueritate profatur. Ale igitur cherubim interiores super arcam se inuicem contingebant, quia Testamenta pari de Domino attestatione consentiunt. Item alis exterioribus iste unum parietum, ille alterum contingebat quia uetus Testamentum proprie antiquo Dei populo scriptum est, Nouum uero nobis qui post incarnationem Dominicam ad fidem uenimus, et secundo parieti, hoc est septentrionali, recte  comparamur, quibus post figuram ac tenebras idololatrie lucem ueritatis cognoscere datum est.

Nam etsi primitiua Ecclesia maxime de Iudeis effloruit, et omnis Isrel circa finem seculi saluandus esse credatur, plurimi tamen fidelium huius temporis de gentibus congregantur ad Euangelii suscipienda sacramenta. Quibus hoc etiam diuinitus donatum est ut reuelatis oculis sui cordis manifeste cognoscant litteram ueteris Testamenti euangelice gratie plenam esse mysteriis. uersas habentes facies cherubim ad exteriorem domum, quia nos qui adhuc foris stamus non re ipsa, sed spe salui facti sumus. Diuini sunt libri conditi, quia scriptores eorum iam regnantes cum Domino illumque conlaudantes in celis curam nostre gerunt salutis [a 1Kb] proque nostris  erratibus apud eius pietatem interpellant. Circumdati sunt auro cherubim, quia preclaris scriptorum suorum operibus confirmatur auctoritas Testamentorum, manifestata autem per orbem cognitione diuinarum Scripturarum, siue interna gloria celestium agminum. Uterque enim cherub, ut diximus, et angelos et Testamenta designant.



CAPUT XXI. Quod non bene Ioannes presbyter senserit qui ut imaginum adorationem astrueret, dixit, Et iehsu Naue duodecim lapides statuit in Dei memoria.

Cum in eadem synodo que pro adorandis imaginibus facta est, cuius nos errores summatim discutiendos arripuimus, nullum testimonium ex diuinis  apicibus prolatum ad eamdem rem pertinere constet, nec hoc quoque pertinere constat quod Ioannes presbyter et legatus Orientalium protulit dicens, iehsu Naue duodecim lapides statuit in Dei memoria. Quorum si historialiter cur ab amnis alueo educti et in Galgadis fuerunt positi, causa queratur, ab eodem Iosue aperitur: qui his non ad adorandas imagines instruendam fore Isrelitarum posteritatem edocuit, sed memorem stupendo miraculo arefacti fluminis esse debere permonuit, qui ad posteros hanc sine uoce legationem proclamantes deferrent: »Nos quos cernitis liquentis quondam elementi fuimus  habitatores, qui aride terre nunc sumus exsules, quique tot seculis Iordanis fuimus indigene, eius exempti gurgitibus telluris nunc sumus aduene. Quoniam cum ante faciem arce Domini, imo ante faciem Dei Iacob, sacerdotum perstrepentibus cateruis, et populi cum magna exsultatione admirantibus cuneis, nouum ille pateretur dissidium, inferiorem partem fuga lapsam equoreis undis immergeret, superioremque in era fastigiaret, obstupescentibusque populis lymphaticos ad alta montes sustolleret et plantis insolitum Isreliticis transitum arenti alueo prestaret ab antiquis sumus sedibus educti, et istic Isrelitarum humeris allati isticque positi, [a 1Kb] isticque sumus diu permansuri.« Si uero typice quid isti lapides prefigurauerint queratur, nouo Iosue, Domino  uidelicet et Saluatore nostro Iesu Christo, qui eterne nobis patrie habitationem distribuit, docente, panditur, qui ut baptismi sacramentum per quod ad eternam patriam peruenitur, stabiliret, duodecim apostolos elegit, quibus et dixit, Euntes docete omnes, baptizantes eos in nomine Patris, et Filii, et Spiritus sancti , qui usque in perpetuum sancte Ecclesie posteritati perhibent testimonium, dum eam ad celestia regna prouocant per baptismi sacratissimum sacramentum. Per alios ergo duodecim nichilominus lapides qui in Iordanis alueo positi sunt, sanctorum patriarcharum et prophetarum profecto figura pretenditur, qui nimirum dum baptismi sacramentum sub umbra legis positi non aperte predicauerint, sed per quasdam  mysticas et obumbratas figuras innuerint, quasi flumineis fluctibus obruti sunt; quia uidelicet quanquam aperte non uideantur baptismum instituisse, non tamen creduntur eius mysterio caruisse. Pro quibus patribus sancte Ecclesie nati sunt filii, id est apostoli, quos constituit principes super omnem terram qui memores sunt nominis Domini in omni progenie et generatione ut tam per illos quam etiam per istos sacrosanctis carismatibus referta et dogmatibus edocta, non imaginum fucis uel quibuslibet superstitiosis rebus, sed fide et operibus Dominum querere non desistat.



CAPUT XXII. Quod non sit equalis adoratio, ut illi dicunt, Natham prophete erga Dauid regem, adorationi imaginum.


Non esse equalem adorationem quam Nathan propheta Dauid eque prophete regique sanctissimo exhibuit , adorationi quam quidam imaginibus exhibent, non necesse est multis approbare documentis, quoniam euidentissimis est approbatum indiciis, nec nostra indiget disputatione res que tam aperta tamque clara elucet ratione. Sed ne hoc silentio preteriisse uideamur, oportet ut quiddam inde strictim breuiterque exsequamur. Adorauit, inquam, Natham propheta Dauid regem, non ut colorum fucis compaginatam imaginem, sed ut a  Deo in regni apice sublimatam potestatem. Quippe qui eiusdem doni celestis munere satiatus erat, quo ille satiandus foret qui dicturus erat: Omnibus potestatibus sublimioribus subditi estote. Non est enim potestas nisi a Deo, que autem sunt a Deo ordinate sunt. Itaque qui resistit potestati, Dei ordinationi resistit: qui autem resistunt, ipsi sibi damnationem acquirunt. Nam principes non sunt timori boni operis, sed mali. uis autem non timere potestatem? bonum fac, et habebis laudem ex illa. Dei enim minister est tibi in bonum; si autem malum feceris, time. Non enim sine causa gladium portat. Dei enim minister est, uindex in iram ei qui malum agit. Ideoque necessitati subditi estote non solum propter iram, sed propter conscientiam. Ideo enim et tributa prestatis: ministri enim Dei sunt,  in hoc ipsum seruientes. Reddite ergo omnibus debita: cui tributum, tributum; cui uectigal, uectigal; cui timorem, timorem; cui honorem, honorem; nemini quidquam debeatis nisi ut inuicem diligatis . De hac etiam re idem uas electionis per Spiritum sanctum discipulum Titum sic instruit: Admone illos, principibus et potestatibus subditos esse, dicto obedire, admone ad opus bonum paratos esse, nemnem blasphemare, litigiosos non esse, sed modestos, omnem ostendentes mansuetudinem ad omnes homines . Adorauit itaque propheta regem: Spiritu sancto repletus, Spiritu sancto repletum; uaticinii munere fretus, uaticinii munere fretum, meritorum insignibus coruscans, meritorum insignibus coruscantem. Non enim in eo quamdam insensatam  rem superstitiose uanitatis cultu adorauit, sed uirum inuentum secundum cor Domini, uirum sacri unguinis liquore delibutum, [b 1Kb] uirum in Dei laudibus supra omnes excitatum, uirum qui de Christi incarnatione, passione, a mortuis resurrectione, in celum ascensione, cunctis precellentius prophetauit; uirum qui non solum Dei Filium uenturum prophetauit, sed eiu etiam typum gessit; uirum qui non solum eius typum gessit, sed etiam secundum formam serui germinis prosapiam ministrauit. Dilectionis affectu, humilitatis obsequio, prelationis debito, officiosa adoratione honorificauit, quem si non ei se subdendo eiusque monitis parendo honorificaret, illi Spiritui contraire uideretur, qui per pastorem Ecclesie dicturus erat, Subditi estote omni humane ordinationi  propter Dominum , siue regi tanquam precellenti, siue ducibus tanquam ab eo in hoc ipsum missis ad uindictam malorum, laudem uero bonorum: quia sic est uoluntas Dei ut benefacientes obmutescere faciatis stultorum hominum ignorantiam, ut liberi, non ut uelamen malitie habentes libertatem, sed sicut serui Dei. Omnes honorate, fraternitatem diligite, Deum timete, regem autem honorificate. Cum ergo tot indiciis tantisque apostolorum predicationibus reges honorificandi sint, absurdissimum est adorationem que imaginibus aniliter fit, adorationi que sanctissimo regi per prophetam fiebat,  equiparare uelle; cum uidelicet ille Dei famulum et, ut ita dixerim, sancti Spiritus habitaculum et diuine incarnationis ministrum salutando adorauerit; isti uero in imaginibus nil aliud nisi easdem materias de quibus ille fianta dorent. Nam si equalis est adoratio que Dauid a propheta exhibita est, adorationi que imaginibus exhibetur, ipse quoque Dauid imaginibus equalis est; et si imaginibus equalis est, non solum tot meritorum insignibus, sed etiam ipsa humana ratione caruisse credendus est: non autem tot meritorum insignibus, nec ipsa humana ratione caruisse credendus est, non igitur equalis est adoratio que illi a propheta exhibita est, adorationi que imaginibus exhibetur.



CAPUT XXIII. Quod in eo quod scriptum est: Signatum est super nos lumen uultus tui, Domine, siue: uultum tuum, Domine, requiram, nichil manu facte imaginis intelligendum est, ut illi dicunt.


Nil ad manufactarum imaginum uultus pertinet quod Psalmographus dicit, Signatum est super nos lumen uultus tui, Domine ; nec illud, uultum tuum, Domine, requiram, ut in eiusdem uanissime synodi lectione habetur, que pro adorandis imaginibus facta est; cuius textus nil aliud quam materia est ubi stultitia magnitudinem suam exercuit. Nam si hic uultus cuius super nos lumen signatum esse Propheta decantat, et quem se requisiturum esse denuntiat, in manufactarum imaginum uultibus  intelligendus est, querendum magnopere est quale lumen habeant, aut quo modo id lumen super nos signatum sit, aut ubi idem propheta talem requisierit uultum. In corde etenim idem sanctus uir Deum non in manufactis uultibus querebat, cum dicebat: In toto corde meo exquisiui te, Deus, ne repellas me a mandatis tuis . uultus ergo Dei cognitio Dei est, id est Filius, per quem ad cognitionem Diuinitatis peruenimus. Est etiam imago Dei, dicente Apostolo, Qui est imago Dei inuisibilis ; ideo uidelicet imago, quia de illo est. Est enim, secundum eumdem Apostolum, splendor glorie, et figura substantie eius . Ideo splendor, quia dum sit Pater lux, ita Filius ab eo inseparabiliter quasi splendor ex luce procedit; ideo figura, quia  suscipiens formam serui, operum uirtutumque similitudine Patris in se imaginem atque similitudinem designauit. Est enim et facies Dei, quia per eum se Pater hominibus manifestauit, dicente eodem Domino Iesu Christo, Qui uidet me, uidet et Patrem . Hunc ergo uultum se Dauid quesiturum, non manufactas imagines pollicebatur, cum dicebat: uultum tuum, Domine, requiram, hanc diuine cognitionis claritatem exorabat, cum dicebat: Illumina faciem tuam super seruum tuum, et doce me iustificationes tuas . Ad huius cognitionem per legem, non per imagines, peruenire anhelabat, cum aiebat: Reuela oculos meos, et considerabo mirabilia de lege tua . Hanc diuine maiestatis manifestationem, non cuiuslibet picture compaginationem nos  querere hortabatur, cum dicebat, Querite Dominum et confortamini, querite faciem eius semper . Quod quidem emolumentum adepturi sint querentes Dominum in alio psalmo euidenter ostendit, cum dicit, Inquirentes Dominum non deficient omni bono . Qui quasi quereremus ab eo qualiter Dominum inquirere deberemus, subiunxit, uenite, filii, audite me, timorem Domini docebo uos. Eum etenim inquirendum docuit per Domini timorem, non per imaginum adorationem; et eum qui uult uitam, et cupit uidere dies bonos, non imagines adorare, sed labia a dolo et linguam a malo instituit cohibere. Nec picturam colere docuit, sed declinare a malo, et facere bonitatem, inquirere pacem et sequi eam usquequaque permonuit. Lumen ergo uultus Domini  quod super nos signatum est, non in materialibus imaginibus est accipiendum, que utique sicut et ceteris dignitatibus, ita etiam lumine carent, sed in uexillo crucis, quod accepto baptismatis sacramento per sacrosanctum unguinis liquorem nostris frontibus imprimitur, et per id sancto Spiritui, qui est lumen inenarrabile, qui etiam super discipulos in igne apparuit, ad nos ueniendi aditus aperitur. In crucis etenim impressione lumen est uultus Dei, id est Spiritus, qui a Patre Filioque procedit, quia semper in eis noscitur radiare, qui suam innocentiam uel sanctitatem prauis operibus non patiuntur uiolare. Ut ergo eius in nobis habitaculum non uiolemus, admonet nos Apostolus dicens, Nolite contristare Spiritum Dei sanctum, in quo signati estis in diem redemptionis  . Quia igitur dicunt, Signatum est super nos lumen uultus tui, Domine , ad imaginarium uultum attinere, dicant quo attinet quod in eadem periodo scribitur, Multi dicunt: Quis ostendit nobis bona? cum uidelicet hec duo commata ita sibi inuicem et sensu et uerbis cohereant, ut unum sine alio uix intelligi possit. Est enim figura locutionis que a rhetoribus , id est percontatio, cui confestim sine introductione personarum responsio subiungitur, que etiam a quibusdam soliloquium nominatur: cum ad interrogata sibi a se cuique respondetur, cum quasi imputatiue interrogantibus, Quis ostendit nobis bona? a seipsis respondeatur, Signatum est super nos lumen uultus tui, Domine; ut sit sensus,  Multi enim adhuc carnaliter sapientes dicunt quod nec pauci quidem dicere debuissent, Quis ostendit nobis bona? illa scilicet que predicat semper Ecclesia, resurrectionem esse uenturam, in qua iusti omnes eterna premia consecuturi sunt. Promittitur enim nobis quod penitus non uidemus: desideramus que hic consequi non ualemus. Quibus respondendo beneficium indicatur, quod etiam in presenti seculo possidetur, Signatum est, inquit, super nos lumen uultus tui, Domine. Quia per uexillum crucis et lumen Spiritus sancti ita sumus muniti, ut antiqui hostis fraudulenta machinatio et portentuosa uersutia non ualeat superare tentatos quos habebat primi hominis suasione captiuos.



CAPUT XXIu. Quod non ad ullam manu factam imaginem pertineat quod scriptum est, uultum tuum deprecabuntur omnes diuites plebis, sicut illi autumant.


Sed nec illud quod scriptum est, uultum tuum deprecabuntur omnes diuites plebis , de quodam manufacto uultu intelligendum est, presertim cum manufacti uultus ideo non deprecandi sint, quia nec exaudire queunt: omne quod deprecatur ideo deprecatur ut exaudiat, et omne quod exaudit irrationale esse non debet: omne igitur quod deprecatur irrationale esse non debet: quod si deprecari non debet, multo minus adorari, cum uidelicet adoratio deprecationi emineat. Nam si manufacti uultus deprecandi et adorandi sunt, ut illi garriunt, necesse est  ut deprecantes exaudire et adorantibus fauere credantur: et si deprecantes exaudire adorantibusque fauere creduntur, necesse est ut uita eis sensuum capax inesse credatur. Non autem inest eis uita sensuum capax, non igitur, ut illi garriunt, adorandi uel deprecandi sunt. Nam hec duorum membrorum, que quidem commata nuncupant, sententia, id est, uultum tuum deprecabuntur omnes diuites plebis , non Deo cuius imago et uultus Filius est, sed Ecclesie, que corpus Christi est, per Prophetam dicitur. Dixerat enim superius, per energian, Audi, filia, et uide, et inclina aurem tuam, et obliuiscere populum tuum, et domum patris tui: quoniam concupiuit rex speciem tuam, quia ipse est Dominus meus: et adorabunt eum filie Tyri in muneribus , et in eadem  energia perseuerans subiunxit eidem cuius speciem concupisse regem dixerat, dicens, uultum tuum deprecabuntur omnes diuites plebis. uultus ergo Ecclesie doctrine spiritalis eruditio est, que ideo a diuitibus deprecari dicitur, quia multi propter eam omnibus pompis seculi et diuitiis renuntiauerunt, qualiter ad eam peruenire et per eam ad eternam patriam conuolare ualerent: he sunt enim filie Tyri adorantes in muneribus, hi diuites plebis qui eius uultum deprecantur. Una enim est Ecclesia cuius uultus deprecatur, et a quibus deprecatur, mater uidelicet cum filiis, una sponsa, una regina, omnes ad Christum unum caput pertinentes, qui est eternus et immortalis sponsus: cuius amicus erat ille qui eosdem diuites plebis sic alloquebatur: Precipe diuitibus  huius mundi non superbe sapere, neque sperare in incerto diuitiarum, sed in Deo uiuo qui prestat nobis omnia abundanter ad fruendum ; hi semper a sanctis predicationibus exhortantur ut thesaurizent sibi fundamentum bonum in futurum, ut apprehendant ueram uitam adorando in muneribus. uultum ergo huius regine deprecantur diuites plebis, cum ad eam concurrunt, et in eius sinu eleemosynas faciunt, ne extra eius collegium fiant. Huius itaque regine uultum, non imaginum fucos, deprecabantur, qui ad eam in muneribus ueniebant, et ea que portabant ad pedes apostolorum ponebant; huius regine uultus desiderio, non alicuius picture, estuabant illi, eamque in muneribus non aliquam insensatam  imaginem deprecabantur. De quibus scriptum est, Multitudini uero credentium erat cor et anima una, et nemo eorum que possidebat quidquam suum proprium esse dicebat, sed erant eis communia omnia . Huius regine uultum, non alicuius tabule colores, diuitum opibus decorare uolebat sponsus, cum dicebat: uendite que possidetis, et date eleemosynam: facite uobis sacculos qui non ueterascunt, thesaurum non deficientem in celis, quo fur non appropiat, neque tinea corrumpit: ubi enim fuerit thesaurus tuus, illic erit et cor tuum ; siue cum dicebat: uerumtamen date eleemosynam, et ecce omnia munda sunt uobis . Quia ergo ad eamdem reginam diuites in hypocrisi cum falsis muneribus quasi uultum eius deprecaturi uenire non debent, ipsa ueritas  inhibet, cum dicit, Cauete facere iustitiam uestram coram hominibus, ut uideamini ab eis . Quia uero eius uultum semper clariorem et in propatulo splendidiorem fieri delectet, euidenter ostendit, cum dicit, Luceant opera uestra coram hominibus, ut uideant bona uestra, et glorificent Patrem uestrum qui est in celis . In quibus omnibus non imaginum adoratio, nec deprecatio, nec earum gloria, sed aut sponsi qui caput est, aut sponse que corpus est, indubitanter ostenditur. A quibus sensibus et a quorum ornamentorum insignibus quam expertes sint qui, uultum tuum deprecabuntur omnes diuites plebis , ad manufactarum imaginum uultus referunt non nobis est iudicandum, sed lectoris arbitrio reseruandum.



CAPUT XXu. Inoportuna et deliramento plena dictio Leonis Focie episcopi, qui in eo quod ad imaginum adorationem conuersus est, sibi uersiculum Psalmiste accommodat dicentis: Conuertisti planctum meum in gaudium mihi, conscidisti saccum meum, et circumdedisti letitia.


Cum pene nullum diuinorum apicum testimonium competenter in sepissime memorata synodo fuerit positum, nec hoc quoque competenter a Leone Focie episcopo constat esse prolatum, qui uidelicet si quiddam sale conditum aut ad rem pertinens proferret, ceteris appareret dissimilis, cunctorumque sententiis refragator existeret; sed dum se inaniter fleuisse fassus est eo quod imagines non adorauerit, et letari eo quod inanius se ad earum adorationem diuerterit,  quam sit delirus, quamque ceterorum consortio nexus euidentissime apparuit. Habuit enim, ut idem prefatus est, sine damno tristitiam, sine profectu letitiam, sine perditione lacrymarum decursus, sine acquisitione cachinnabiles risus, iras sine calumniis, placationes sine honorificentiis, utpote puer in quedam ludicra peragenda inhians, si a nutrice cercetur, singultibus uerba intercipientibus eiulat, ad que perpetranda si ei fuerit a nutrice concessa facultas, semiplenis uociferando sermonibus exsultat: sicque cercitus habet uanos fletus, et ea peragere permissus uanos nichilominus risus, cum uidelicet nec in prohibitione fuerit causa deflendi, nec in data licentia causa ridendi. uersiculus namque iste, quem ille sibi in hac parte incassum  accommodauit, id est, Conuertisti planctum meum in gaudium mihi, et conscidisti saccum meum, et precinxisti me letitia , in persona totius Ecclesie a propheta per ethopeian dictus est, que scilicet dum in huius seculi mortalitate et erumnis uersatur, plangere dicitur; cum uero ad eternam remunerationem peruenerit, tunc letitia precingetur. Unde et idem sanctissimus prophetarum in eodem psalmo paulo superius dixit, Ad uesperum demorabitur fletus, et ad matutinum letitia , uesperum scilicet hanc nostri temporis etatem, in quo fines seculorum deuenerant, siue extremi iudicii diem, matutinum uero resurrectionis tempus et sanctorum retributiones uolens intelligi. Quod et per Isaiam prophetam sanctis hoc modo promittitur,  Sancti in terra sua duplicia possidebunt , id est, post resurrectionem in eterna patria anime et carnis iucunditate fruentur; unde et subditur: Letitia sempiterna erit electis meis, dum dedero opera eorum in ueritate. Tunc ergo saccus noster conscindetur, et precingemur letitia, cum, secundum Apostolum, corruptibile hoc indutum fuerit incorruptela, et mortale hoc indutum fuerit immortalitate, et fuerit sermo qui scriptus est, Absorpta est mors in uictoria ; siue cum in his membris, que nunc mortificamus super terram, Christo apparente uita nostra, nos quoque apparuerimus cum illo in gloria.



CAPUT XXuI. Quod non pertineat ad imaginum adorationem contemnentes illud quod Psalmographus cecinit, uana locuti sunt unusquisque ad proximum suum, labia dolosa in ore, etc.


Omne quod sine profectu est, inutile est; et omne quod inutile est, uanum est: omne igitur quod sine profectu est, uanum est; et omne quod inofficiosum est, profectu caret: et omne quod profectu caret, uanitate non caret: omne igitur quod inofficiosum est uanitate non caret. Quoniam ubi nulla utilitas, nullum emolumentum; ubi nullum emolumentum, summa uanitas: ubi igitur nulla utilitas, summa uanitas est. In imaginum ergo adoratione ubi nullus profectus, nullum emolumentum, nulla utilitas est, summa uanitas esse credenda est. Ob quam statuendam et muniendam quicunque conuentus faciunt, et  concilia aggregant, et eas prorsus adorare instituunt, procul dubio uana loquuntur unusquisque ad proximum suum. Nam neque in eo a uanitate seiunguntur quod diuinorum apicum testimonia ad suos sensus uiolenter inflectere nituntur. Sicut et hunc Psalmiste uersiculum, quem quidem ille alio sensu diuino afflatus Spiritu cecinit, alio isti uanitatis supercilio inflati intelligunt. Si ergo querimus de quibus Propheta dixerit: uana locuti sunt unusquisque ad proximum suum, labia dolosa, in corde et corde locuti sunt mala , relegamus sanctorum Euangeliorum textum, et inueniemus Phariseos et Sadduceos, uel ceteras Iudeorum cateruas semper Dominum tentasse et aduersus eum concilia uana inisse. Qui dum obstinata mente in Christum credere  renuerunt, uana loqui non desierunt. De quibus et in alio psalmo legitur, Quia exacuerunt ut gladium linguas suas: intenderunt arcum, rem amaram, ut sagitient in occultis immaculatum: subito sagittabunt eum, et non timebunt . Linguas enim acuere, et labia dolosa habere, unum est, quia et uno dicendi genere dictum est, quo plerumque aut per id quod continet hoc quod continetur, aut per hoc quod continetur, id quod continet demonstratur. Item in alio psalmo de eisdem scriptum est: Sepulcrum patens est guttur eorum, linguis suis dolose agebant, uenenum aspidum sub labiis eorum, quorum os maledictione et amaritudine plenum est . Sepulcrum ergo patens eorum, ora mendacia dixit, qui exitiabile malum contra Dominum loquentes, mortem  ei infligere cupiebant, quod ideo patens dictum est, propter eorum apertam nequitiam, que fetorem potius quam odorem exaggerabat. Est enim rerum dissimilium facta comparatio per tropum qui nuncupatur parabole a grammaticis. uana, inquit, locuti sunt unusquisque ad proximum suum . Hec est ergo uanitas omnes uanitates excellens, hic est dolus omnibus dolis tenacior, cum et Redemptor mundi non creditur, et isdem ab hominibus iniquis, quanquam ad aliorum saluationem, ad illorum tamen damnationem crucifigitur. Potest etiam hic uersiculus et de hereticis siue schismaticis intelligi: qui dum sint mundane sapientie uersutia imbuti, et ad uanas inuestigationes et superfluas contentiones potius quam ad credendum prompti, uana loquuntur  unusquisque ad proximum suum, quoniam dum male de Christo aut de Ecclesia sentiunt, ad eumdem errorem proximos suos, id est ceteros hereticos, inuitare non desinunt, quatenus maiori infestatione Ecclesiam, que Christi uinea est, demoliri possint. De quibus in Canticis canticorum dicitur, Capite nobis uulpes paruulas que demoliuntur uineas ; nam uinea nostra floruit: quia uidelicet dum hereses siue earum sequaces, heresei hereseorumue discipuli a sanctis et catholicis uiris in suis erroribus capiuntur, uinea Domini, id est Ecclesia sacrosanctis carismatibus semper magis magisque exuberat, quatenus suo agricole qui pro ea sanguinem fudit, nectarei odoris pocula perpetim ministret.



CAPUT XXuII. Quod non ad eorum parentes pertineat, sicut illi dicunt, Disperdat Dominus uniuersa labia dolosa et linguam magniloquam .


uersiculum etiam quem Psalmographus de perfidorum Iudeorum labiis dolosis et linguis magniloquis protulit, qui consilium inierunt ut Saluatorem mundi dolo tenerent et occiderent, illi in sua synodo propriis parentibus ascribunt: qui quanquam fuerint cuiusdam temeritatis in imaginibus ab ornamentis ecclesie abolendis, maioris tamen et incomparabiliter maioris non dicam temeritatis, sed etiam crudelitatis illi fuerunt in Domino crucifigendo. Isti enim habuerunt zelum Dei, sed non secundum scientiam, cum imagines penitus abdicauerunt; illi simulantes  se habere zelum legis, habuerunt zelum liuoris et perfidiosissime iniquitatis, cum Dominum patibulo affixerunt; isti ecclesiarum indiscrete ornamenta quassauere, illi malitiose semetipsos Dominum contemnentes fregere. Labia ergo dolosa et linguam magniloquam perfidiosissima Iudeorum cohors habebat, cum dicebat: Scimus quia Moysi locutus est Deus, nunc autem unde sit nescimus . Nonne magniloquam et, ut ita dixerim, magniloquam linguam habebant, cum dicebant: Nos legem habemus, et secundum legem mori debet, quia Filium Dei se fecit?  Nonne magniloquam linguam habebant, cum dicebant: Et hunc scimus, et unde sit scimus: Christus autem cum uenerit, nemo scit unde sit?  Nonne magniloquam  linguam habebant, cum dicebant: Noli scribere regem: nos non habemus regem nisi Cesarem?  Unde liquido patet quod probroso imaginum instigantur amore qui ob earum abolitionem ea que de perfidis Iudeis per prophetam dicta sunt, parentibus suis non erubescunt adnectere, et eisdem iaculis ciues perfodere quibus Propheta Ecclesie, imo Christi, hostes noscitur perfodisse.



CAPUT XXuIII. Quod non in eorum parentibus, ut illi dicunt, impletum sit quod scriptum est, Inimici defecerunt framea in finem, et ciuitates eorum destruxisti .

Sed nec huius uersiculi, ut illi aiunt, prophetia in eorum predecessoribus siue parentibus, eo quod  imagines abdicauerint, est completa: qui etsi incaute loca diuinis cultibus mancipata ornamentis exspoliauere, longe tamen ab antiqui hostis nequitia, de quo hec prophetia est, distauere; quippe cum nequitia que eius suasionem accidit humano generi minor sit nequitia eiusdem qui et sue humane auctor et artificis fraudulenti, qui sicut est natura subtilior, ita et sagacitate callidior, et quem non grauat corporis fragilitas, acuit uafre peruersitatis iniquitas. Huius ergo inimici framea defecerunt in finem, quia tentamenta nequissima mox ut ad Christum qui est finis legis ad iustitiam omni credenti, qui est finis sine fine, ad quem cum uenerimus, nichil ulterius quod queramus habemus, collata fuerint, omnino deficiunt. Et ideo Propheta beatum dicit, qui  paruulos, id est, cogitationes irrationabiles, ad lapidem, ad Christum uidelicet, qui est lapis angularis, allidit ; siue etiam, ut quidam uolunt, inimici defecerunt framea in finem, quando gladius quo antiquus hostis bacchatur in consummatione seculi omnipotentis Dei gladio interimendus est; de quo in alio psalmo dicit, Nisi conuertamini, gladium suum uibrabit ; et de quo [a 1Kb] per prophetam Ezechielem dicit, uiuo ego, dicit Dominus, acuam sicut fulgur gladium meum, et reddum ultionem inimicis meis. Framea namque Hebraicus sermo est, quo in hoc loco antiqui hostis gladius innuitur. Inimici igitur in hoc loco non nominatiuus pluralis, ut  plerique arbitrantur, sed genitiuus singularis est, id est, inimici diaboli defecerunt framea, et est schema quod prolepsis nuncupatur, id est preoccupatio siue presumptio, per quam ea que sequi debent anteponuntur. Que et in exordio Ezechielis prophete inuenitur, cum dicit, Et factum est in tricesimo anno . Et in Psalmo habetur, cum dicitur, Fundamenta eius in montibus sanctis . Ciuitates igitur destructas non in hoc loco Psalmographus, ut illi arbitrantur, eorum predecessores siue parentes pro imaginum abolitione euersos decantat, sed infideles populos, siue malorum operum aceruos, quos diabolus tanquam sue ciuitatis menia inhabitat, Christi manifestatione dicit esse dirutos. Inanis igitur et uanus imaginum  amor illorum pectora inuasit qui, ut illarum adorationem statuant, ea que de antiquo hoste uel de incredulis Iudeis prophetata sunt, de suis parentibus siue predecessoribus dicta fuisse existimant.



CAPUT XXIX. Quomodo intelligendum sit quod scriptum est: Domine, dilexi decorem domus tue; quem decorem isti imagines intelligunt.

Domus Dei aut secundum allegoriam ecclesia est, aut secundum anagogen celestis patria, aut secundum tropologiam anima hominis: et idcirco in plerisque Scripture sancte locis cum domus Dei legitur, non parietes nec quedam materialis edificatio, sed spiritalis et inexistimabilis Dei intelligenda est habitatio; quorum sensuum arcanis illorum mens penitus  ieiunat qui decorem domus Domini non Ecclesie existimant uirtutes, sed materiales imagines. Nunquidnam idem eximius uates quasdam imagines uel certe parietum pulchritudines, aut ministeriorum pretiosissimos apparatus uiderat, cum dicebat, Domine, dilexi decorem domus tue, et locum habitationis glorie tue . Nunquidnam locus habitationis glorie Domini in manufactis quoquam credendus esse? Habet ergo sancta Ecclesia decorem quem Propheta diligebat, id est spiritales uirtutes: habet aurum, id est, fidem siue interiorem sensum; habet argentum, id est confessionem siue eloquii uenustatem; habet columnas argenteas, id est sanctos uiros patientia rationabili et eloquiorum pulchritudine comptos: que columne habent bases argenteas, cum supra stabilitatem  uerbi Dei quod per prophetas et apostolos nobis traditur, collocantur. He etiam habent caput deauratum, quia caput aureum fides est Christi, Apostolo attestante qui ait: Omnis namque uiri caput Christus est . Habet etiam pro lignis imputribilibus scientiam que per lignum uenit, siue incorruptionem castitatis que uetustatem nescit. Habet et pro bysso uirginitatem, pro cocco confessionis gloriam, pro purpura caritatis fulgorem, pro hyacintho spem regni celorum. His materiis eius sacerdotes induuntur, iuxta Dauid uocem qui ait, Sacerdotes tui induantur iustitiam ; quos et Paulus his uerbis hortatur, cum dicit, Induite uos uiscera misericordie  . Habent etiam eius sacerdotes alia nobiliora indumenta, que idem uas electionis designat, cum dicit, Induite uos Dominum Iesum Christum, et carnis curam ne feceritis in concupiscentiis uestris . Habet et bibliothecam, id est sanctos uiros diuine legis documentis eruditos, de quibus per Prophetam dicitur, Beati immaculati in uia qui ambulant in lege Domini: beati qui scrutantur testimonia eius, in toto corde exquirunt ea ; et iterum beatos dicit eos qui memoria tenent mandata eius ut faciant ea. Habet decem atria distensa, cum non in uno tantum uerbo legis, neque in duobus aut in tribus, sed in toto decalogo legis spiritalis intelligentie amplitudine dilatatur, siue cum fructum spiritus, id est, gaudium, pacem, patientiam, benignitatem,  bonitatem, modestiam, fidem, continentiam, adiecta que est maior omnium caritate profert. Habet etiam altare, id est firmitatem fidei, in qua orationum hostias et misericordie uictimas offert Deo: in qua continentie cultro superbiam quasi taurum immolat, iracundiam quasi arietem iugulat, luxuriam omnemque libidinem tanquam hircos et hedos litat; ex quibus dextrum brachium et pectusculum et maxillas sacerdotibus separat, id est, opera bona, opera dextra, in quibus sinistrum quiddam nullatenus reperitur. Habet et candelabrum luminis, siue quia Dominus lumen eius est, siue quia sancti uiri quorum lucerne sunt ardentes et lumbi accincti, qui exspectant Dominum suum quando reuertatur a nuptiis, luciuoma in ea predicationis dogmata  fundunt.

Quod candelabrum lucernarum in austrum habet collocatum ut ad aquilonem respiciat, id est, ut sancti uiri uigilanter et sollicitius intueantur semper astutias diaboli, et pauida mente aspiciant unde sit uentura tentatio: quia et Propheta uidisse se dicit succensum lebetem uel ollam et faciem eius a facie aquilonis: et in alio loco dicitur, Ab Aquilone enim pandetur malum super uniuersam terram . Et Petrus apostolus dicit, Quia aduersarius uester diabolus, sicut leo rugiens circuit querens quem deuoret . Habet et mensam propositionis habentem duodecim panes collocatam in parte aquilonis que respicit ad austrum, id est duodecim apostolos, quos quotidie indesinenter iubetur apponere que ad  austrum respicit, quia uidelicet quotidie aduentum Domini prestolatur. Dominus enim, ait Propheta, ab austro ueniet . Habet altare incensi, quia de eius fidei firmitate semper orationum sanctarum fumus in conspectu Domini ascendit, et quotidie cum Dauid clamat, Dirigatur oratio mea sicut incensum in conspectu tuo ; siue quia, secundum Apostolum, Christi bonus odor sumus Deo . Habet propitiatorium et arcam et duos cherubim, de quibus superius in quodam capitulo disputatum est. Habet et pontificem summum de quo Paulus apostolus dicit, Christus autem assistens pontifex futurorum bonorum per amplius et perfectius tabernaculum non manu factum, id est, non huius creationis, neque per  sanguinem hircorum et uitulorum, sed per proprium sanguinem introiuit semel in sancta eterna redemptione inuenta ; siue cui per Psalmistam dicitur, Tu es sacerdos in eternum secundum ordinem Melchisedech ; qui est uestitus podere byssino, cum sancti eius qui utique ei adhereant castitatis lampade uestiuntur. Habet et humerale gemmatum, quia electi eius operum fulgoribus coruscant, quorum opera uidentes homines glorificant Patrem eorum qui in celis est: qui habet in pectore logium, quod rationale dicitur, quaterno lapidum ordine distinctum, quo sermo euangelicus significatur, qui quadruplicato ordine ueritatem fidei nobis et manifestationem Trinitatis exponit. Habet et auri laminam in fronte resplendentem, quod petalum appellatur, id  est, diuinitatem quia unius cum Patre substantie est, quoniam sicut in metallis nil comparatur auro, ita et in creaturis nil comparari potest Creatori. Qui etiam pontifex habet in interioribus partibus operimenta sua, quia mysterium incarnationis eius inuestigari difficile est, Ioanne attestante qui ait, Cuius ego non sum dignus soluere corrigiam calceamenti . Habet etiam per indumenti circuitum tintinnabula que in extremo eiusdem uestimenti posita sunt, ut semper sonitum dent: quia uidelicet sancti predicatores, qui eius utique indumentum sunt, de extremis temporibus et fine mundi reticere nesciunt, sed semper nos de futuris admonent, attendentes illud quod per quemdam sapientem dicitur, In omnibus operibus tuis memorare nouissima tua, et in eternum  non peccabis . Habet etiam hec domus Dei, id est Ecclesia, cuius decorem breuissime enumeramus, Sancta sanctorum: quia uidelicet in presenti seculo pro sanctis habet sanctam conuersationem; pro Sanctis uero sanctorum, in que semel tantummodo intratur, transitum ad celum, quando uisibilibus contemptis ad inuisibilia transit. De quibus Apostolus dicit: Charissimi, nondum apparuit quod erimus: scimus quoniam cum apparuerit, similes ei erimus, quoniam uidebimus eum sicuti est . Hunc excellentissimum ergo et celestis patrie decorem dilexerat uir ille sanctissimus, non imaginum et colorum fucos, non materialium picturarum similitudines. Ob hunc decorem, non ob materiales figuras,  quasi quodam intolerabili desiderio resolutus erat, cum dicebat: Hec memoratus sum et effudi in me animam meam, quoniam ingredior locum tabernaculi admirabilis usque ad domum Dei . De hac domo, non de his uisibilibus parietibus Apostolus dixit: Scimus quoniam si terrestris domus nostra huius habitationis dissoluatur, quod edificationem ex Deo habemus, domum non manufactam, eternam in celis . Hunc decorem Isaias, non pictorum opera respicienda considerabat, cum dicebat: Respice Sion ciuitatem solemnitatis tue: oculi tui uidebunt Ierusalem, habitationem opulentam, tabernaculum quod nequaquam transferri potest . De hac domo per Dauid dicitur: Beati qui habitant in domo tua, in secula seculorum laudabunt te . Nunquidnam sancti Patres, ut ceteros taceam, Paulus, Antonius, Hilarion, uel omnis anachoretarum siue eremitarum caterua, qui decorem basilicarum siue imaginum depictarum non habuerunt, sed in quibusdam tuguriolis suas Deo animas dedicauerunt, idcirco sancti non sunt? et ideo aut non diligebant decorem domus Domini, aut locum habitationis glorie Dei flagranti pectore contemplari non desiderabant quia imagines non habebant nec adorabant? Intra se etenim sicut et cetere sancte anime templum Dei et locum habitationis glorie eius habebant, dicente uase electionis: Templum enim Dei sanctum est quod estis uos . Plurimi preterea ex diuinarum Scripturarum aureis pratis colligi ambrosei flores poterant, quibus et secundum  tropologiam, et secundum allegoriam, et secundum anagogen, sancte Ecclesie decor monstraretur, si breuitatis cui studemus non prepediremur habenis. Hi ergo pauci pro pluribus prolati sufficiant, quibus diligens lector cetera que hic prolata non sunt indagare curabit, et domus Dei decorem, non in imaginibus materialibus, sed in uirtutibus spiritalibus refulgentem esse uidebit.



CAPUT XXX Quod non pro manufactis imaginibus per Psalmistam, ut illi aiunt, dictum est, Sicut audiuimus, ita et uidimus .

Quoniam igitur manufactas imagines se uidisse gratulati sunt, Psalmiste sibi uersiculum accommodauerunt dicentes, Sicut audiuimus, ita et uidimus,  dicant, queso, dicant ubi hoc ante audierint quod modo in imaginibus uident; dicant quis patriarcharum prophetarumue aut apostolorum hoc illorum auditui intulerit, quod modo illorum uisibus patet: dicant quis illis hoc priuilegium predixerit, quod  imagines non solum uisuri, sed adoraturi forent, cuius pollicitationis compotes effecti merito dicant, Sicut audiuimus, ita et uidimus. Nos autem qui, opitulante Deo, psalmorum prophetiam spiritaliter pro uiribus intelligimus, non hoc comma de manufactis imaginibus dictum, sed de insignioribus et eminentioribus mysteriis prophetatum fuisse sentimus: qui uidelicet sicut in lege de Christi aduentu audiuimus, in Euangelio uidemus; sicut in prophetis de eius incarnatione comperimus, in Noui Testamenti nunc serie cernimus, sicut in hagiographis et in cunctis sacris litteris de eius natiuitate, passione, resurrectione, ad celum ascensione, typicis uidebamus prefiguratum fuisse mysteriis, nunc peracta cuncta fuisse in sanctis uidemus Euangeliis: qui etiam eo  annuente ad eternam patriam uenturi, et in ea uisuri sumus que in huius mortalitatis erumna de eius felicitate audiuimus, dicturique sumus, Sicut audiuimus, ita et uidimus; id est, Sicut audiuimus mortales, uidemus nunc immortales; sicut audiuimus corruptibiles, uidemus nunc incorruptibiles; sicut audiuimus in erumnosa peregrinatione, uidemus nunc in uiuorum felicissima regione: quod audiuimus cum patiebamur procellosissimas tempestates seculi, uidemus nunc cum potimur suauissima securitate paradisi; quodque audiuimus cum timebamus periculosissimum naufragium, uidemus nunc cum peruenimus ad cautissimum et nobis longe ante desideratissimum portum. In hoc sane articulo hunc primum librum cludendum esse putauimus, ut quoniam  de portu mentionem fecimus, illum quoque in hoc loco ad portum deducamus, ut retroacta nauigatione fatigati aliquantisper in portu spatiantes, resumptisque uiribus, ad secundi libri nauigationem, Domino auxiliante, uela tendamus.



LIBER SECUNDUS.



PRAEFATIO.


Tractatis in superiore libro quam breuissime diuine legis quibusdam commatibus, que, ut crebro memorauimus, illi contra quos huic nostro stylo conflictus  est, ob sue uanitatis materiam fulciendam protulisse noscuntur, uel etiam quibusdam in eodem libro prolatis capitulis que de eorum reprehensione non inconsequenter proferenda erant, necesse est ut in presenti, secundo uidelicet libro, et diuine legis sane sobrieque residua commata tractaturi, et quorumdam sanctorum Patrum male nichilominus sententias ab illis usurpatas propriis sensibus reddituri, Domino fauente, aggrediamur. In quo etiam libro quedam capitula inserentur que eorum errori ad mentes fidelium transeundi aditum intercipiant, quo res sanctitate siue auctoritate carentes sacratissimis rebus et ab ipso Domino institutis equiparare nituntur; ut in his duobus uoluminibus per duorum Testamentorum salutaria arma eorum uanissimis neniis  obnitentes, ad tertium in cuius principio nostre fidei fundamentum erit, liberius accedamus, ut quoniam sancte in eo et unice Trinitatis confessio continebitur, tertii quoque libri numerus habeatur exorneturque  sacratissimo numero qui exornandus est sancte fidei mysterio: omnem siquidem nostre disputationis siue ceterorum actuum spem non in mundanarum artium argumentosis allegationibus, sed in eo collocantes qui et per presentiam corporalem ait: Non enim uos estis qui loquimini, sed Spiritus Patris uestri qui loquitur in uobis ; et quondam per Prophetam dixerat, Dilata os tuum et ego adimplebo illud . Ideo igitur per quemdam gradiendi ordinem huius nostre disputationis quibusdam librorum intercapedinibus distinximus gressum, ne indistincti itineris tramitem inordinata prolixitas efficeret fastidiosum, nec libuit nobis quiddam afferre incompositum uel indigestum, ne operis inordinata congeries lectori perturbata uociferatione rusticum  quemdam preberet tumultum: quia et iter carpentes congruis quibusdam temporibus spatiari non renuunt, et agrorum, uinearum uel etiam hortorum cultores per quasdam camporum intercapedines, uel etiam per agrorum dimensiones limites statuere consueuerunt.



CAPUT PRIMUM. Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur, Quanta malignatus est inimicus in sanctis tuis.

Est quoque et illud non mediocris insanie quod ea que de his longe ante predicata sunt qui urbem Ierusalem euerterunt et templum Domini incenderunt, isti de illis intelligunt qui imagines adorare contemnunt: presertim cum aliud et longe aliud sit, de  templo mare eneum et duos cherubim et uasa ceteraque ornamenta tollere, et aliud manufactas imagines non adorare; aliud urbicremis ignibus templi pulchritudinem mancipare, aliud imaginum adorationem uitare; aliud crudeliter sancta sanctorum diruere, aliud prudenter picturis colla deflectere inhibere. Denique quisquis nosse cupit de quo Psalmista dixerit: Quanta malignatus est inimicus in sanctis tuis , non solum libri Regum historiis et Romanorum gestis perdocetur, que preteritum urbis iehsualem et templi excidium narrant, sed etiam ipsius Dauid egregii prophete uaticinio instruitur, qui futuras clades prefate urbis et euersionem sacratissimi illius templi per schema, quod prolepsis dicitur, futura quasi preterita modulauit dicens:  Deus, uenerunt gentes in hereditatem tuam, polluerunt templum sanctum tuum, posuerunt Ierusalem uelut pomorum custodias, et cetera ; et in psalmo, cuius hic uersiculus est, de quo nunc agimus, dicit: Quanta malignatus est inimicus in sanctis tuis, et gloriati sunt omnes qui te oderunt: in medio atrio tuo posuerunt signa sua signa, et non cognouerunt tanquam in uia super summum, tanquam in sylua lignorum securibus exciderunt ianuas eius, bipenne et ascia deiecerunt ea; incenderunt igni sanctuarium tuum, in terra polluerunt tabernaculum nominis tui ; quod etiam in alio psalmo expressius dicto dicit: Exterminauit eam aper de silua, et singularis ferus depastus est eam. Sed ne quem moueat quod non dixit, Quanta malignati sunt inimici, sed  Quanta malignatus est, aduertat hoc per figuram locutionis dictum fuisse, que syllepsis nuncupatur, per quam et pro uno multi ponuntur, ut in Euangelio, Et latrones qui cum eo crucifixi erant improperabant ei ; siue, Defuncti sunt enim qui querebant animam pueri ; et pro multis unus, ut in Exodo legitur, Ora ad Dominum, ut auferat a nobis serpentem ; et in psalmo, Misit in eis muscam caninam et comedit eos, et rana exterminauit eos . Quod et si quis secundum mysticam intelligentiam subtilius scrutetur, non incongrue sanctam Ecclesiam aduertet et malignanter in ea hereticos intelliget, qui eam semper prauis dogmatibus infestare nituntur; uerumtamen a nullo eorum qui  sanum sobriumque intellectum habent de imaginum adorationem contemnentibus intelligetur. Quanto ergo illi sani sensus expertes sunt, qui hunc uersiculum de eis dictum fuisse autumant, tanto nimirum hi in sui sensus uigore permanent qui imagines non adorant.



CAPUT II. Quod nec illud ad hanc rem pertineat, ut illi dicunt, quod scriptum est, Quoniam non est iam propheta, et nos non cognoscet amplius.

Nam et hic quoque uersiculus in eiusdem synodi lectione incompetenter positus est, quoniam quidem nec nostra uox est qui Patrem in spiritu et ueritate adoramus, nec illorum qui Deum eiusque sanctos in imaginibus adorare conantur: quia prophetam magnum habemus Iesum Christum dominum nostrum,  de quo per Moysen dicitur: Suscitabit Dominus Deus prophetam uobis, ipsum audietis ; quem etiam secundum apostolum aduocatum habemus apud Patrem , quem quotidie spiritalibus oculis intuemur, et cuius uaticiniis sedule perdocemur: sed Iudeorum excidium et dispersiones et clades et mortes gentis sue, nec non etiam diruptionem templi, ceremoniarum abolitionem, a prophetia et a Dei cognitione recessionem deflentium et dicentium, Quoniam non est iam propheta et nos non cognoscet amplius ; quod etiam per Osee prophetam predictum est qui ait: Quia diebus multis sedebunt filii Isrel sine rege et sine principe, et sine sacrificio et sine altari, et sine ephod,  et sine seraphim . Qui etiam eorum ad fidem conuersionem quam circa finem mundi fore credimus, subsequenter adiunxit: Et posthec reuertentur filii Isrel et querent Dominum Deum suum, et Dauid regem suum, et pauebunt ad Dominum et ad bonum eius in nouissimo dierum.



CAPUT III. Quomodo intelligendum est, Domine, in ciuitate tua imaginem illorum ad nichilum rediges: quod quidem capitulum sicut et cetera, illi aliter quam dictum est intelligunt.

Ciuitas Dei figuraliter in sacris litteris interdum anima hominis, que a Deo inhabitatur, dicente Scriptura: Habitabo in eis, et iterum, Anima iusti sedes sapientie , accipitur; interdum presentis temporis Ecclesia, quam fluminis impetus letificat,  et cui per prophetam dicitur: Si oblitus fuero tui, Ierusalem, obliuiscatur me dextera mea ; plerumque celestis Ierusalem, que patriarcharum, prophetarum, apostolorum, martyrum, confessorum uel ceterorum fidelium agminibus constructa intelligitur; de qua per Apostolum dicitur, Que autem sursum est Ierusalem, libera est, que est mater omnium nostrum ; cui etiam per Isaiam prophetam a Domino pollicetur, Non enim in occasum tertium ueniet sol, et luna tibi non deficiet in eternum tempus ; quam etiam Ioannes in Apocalypsi uidisse se dicit descendentem de celo, ornatam monilibus suis ; de cuius beatitudine pene innumerabilia poterant dici, que huius breuitatis  stylo non ualent digeri. In hac ciuitate imagines impiorum ad nichilum redigentur, quia illorum aspectus diuinis non poterit apparere conspectibus; sed sicut polluerunt in se imaginem Domini in presentis uite curriculo, ita in celesti Ierusalem illorum non apparebit imago, qui eterno quidem mancipabuntur incendio, de quibus alias per psalmistam dicitur: Et homo cum in honore esset non intellexit, comparatus est iumentis insipientibus, et similis factus est illis , quia uidelicet cum in tanto honore esset quod ad imaginem et similitudinem Dei conditus erat, non intelligendo, ad tantam labem uitiorum est deuolutus, ut non immerito iumentis irrationabilibus esset comparatus. Ad nichilum ergo impiorum imagines rediguntur, quando se eis ipsa ueritas subtrahens ab eius  luce alienantur, nec similitudinem ualent retinere, cuius beatitudinis expertes noscuntur usquequaque manere. Propter dolositatis itaque eorum apposita eis in superioribus dixerat mala, quia Deus iudex iustus reddit unicuique secundum opera sua. Dixerat etiam eos deiecisse cum alleuarentur, quia Deus superbis resistit, humilibus autem dat gratiam. Dixerat eos subito defecisse et periisse propter iniquitatem suam uelut somnium exsurgentis, quia sicut quibusdam prestigiis mortalium pectora in somnis eluduntur, et optata queque subito se nactos fuisse gratulantur, cum aut desiderato quis potitur regno, aut cupito sublimatur aliquis ministerio, aut, paupertate fugata, aliquis subito ditatur, aut optato aliquis fruitur coniugio, aut debilis aliquis amissos artus se recepisse  gratulatur, aut criminosus aliquis honorabilem se gaudet, aut aliquis ignobilis nobilem, aut insipiens sapientem se putat, et subito amittit euigilans quod acquisierat dormiens, et patefactis se dolet non uidere oculis que gaudebat uidere clausis: sic felicitas impiorum quasi per somnium quodammodo uidetur, quia post modicum tempus non uidebitur; et sicut euigilantes ea que subito per somnum acquisierant perdunt, sic morientes ea, que habere uidebantur, amittunt: quoniam et illi prestigiosa letitia quam sternentes nacti sunt, in momento carent, et isti uana, et ut ita dixerim, fumea mundi gaudia diu tenere non ualent. Ob quorum impietates quasi quadam seueritate accensus propheta subiunxit: Domine, in ciuitate tua imaginem illorum ad nichilum  rediges , ut uidelicet qui in se tui characteris decus malis operibus inquinauerunt, illorum facies in tua ciuitate non uideantur, in qua est eterna felicitas, summa beatitudo, perpetuum gaudium; in cuius palatiis regnat rex, cuius regni non erit finis, cuius subsellia patriarcharum senatu resplendent, cuius curia prophetarum rutilat cuneis, cuius menia martyrum numerosa militia exornantur, cuius porte apostolicis decorantur cetibus, cuius platee redundant uirgineis choris, cuius domicilia confessorum plena sunt legionibus, que non indiget sole, quia Dominus lux eius est, per cuius omnes uicos Alleluia cantatur.



CAPUT Iu. Quomodo intelligendum est quod psalmographus cecinit, Misericordia et ueritas obuiauerunt sibi, iustitia et pax se complexe sunt : quod temere et adulatorie a Ioanne presbytero et legato Orientalium in participatione uenerabilis pape Adriani et Tarasii patriarche dicitur esse completum.


Misericordiam et ueritatem sibi mutuo obuiasse, iustitiam et pacem inuicem se complexas fuisse Dauid uatum luculentissimus eleganter decantat: quod tandem constat esse completum, cum post incarnationem Domini duo Testamenta in unius compagem copulationis sunt adducta. Quoniam quanquam inter se diuersa quodammodo cernantur, ad unum tamen biuium in Christo qui est pax nostra, qui fecit utraque unum, conuenire noscuntur. In Nouo enim misericordia est, in qua per gratiam genus humanum  liberatur: in ueteri ueritas, ubi legis et prophetarum annuntiatio continetur. Hec autem duo sibi mutuo obuiasse dicuntur, non ad contrarietatem exercendam, sed ad gratiam promisse perfectionis implendam; unum quippe constat factum quod temporibus probatur esse diuisum, et ut genus ipsum federis hymnidicus Dauid euidenter exprimeret, hoc ipsum uaria nominum iteratione geminauit, amplexu scilicet quodam dilectionis duas res, id est, iustitiam et pacem, in mutuam protinus uenisse concordiam; quem quidem uersiculum et secundum somatopeian, id est corporis attributionem, per quem locutionis modum rebus incorporeis corpora tribuuntur, dictum esse constat, et per metaphoran, id est, rerum  uerborumque translationem, per quam plerumque a rebus animalibus ad animales, ab inanimalibus ad inanimales, ab inanimalibus ad animales translatio fit; que due locutionum figure ita inter se differunt, quod una rebus incorporeis corpora, altera et rebus corporeis membra et motus, et incorporeis et membra et motus et formas tribuit. Hunc denique uersiculum temerarie et adulatorie Ioannes presbyter in participatione uenerabilis pape Adriani, et Tarasii Constantinopolitani episcopi protulit, qui tamen presbyter quanquam episcopis in eadem synodo residentibus minor fuerit honore, non tamen legitur minor fuisse errore, qui et si precedebant eum gradus sublimitate, superabantur tamen ab eo multiloqua procacitate; nec superari potuit a prelatis subiectus intemerariis loquacitatibus,  qui subiectus a prelatis superabatur pontificalibus dignitatibus. Qui presertim duplex in hac parte creditur patrasse deliquium, siue quia uerba mysteriorum arcanis plena ab Spiritu sancto prolata ad res humanas inflectere nisus sit superstitiosa intentione adorandarum imaginum, siue quia eadem peruersa intentione excecatus in adulationis miserabile corruerit uitium: quod uitium adulationis expauit prophetarum ille nobilissimus, qui dixit: Corripiet me iustus in misericordia et increpabit me, oleum autem peccatoris non impinguet caput meum . Unde bene etiam et alia Scriptura dicit: Melius est autem obiurgari a iusto quam a peccatore laudari;  et iterum: Qui uos felices dicunt, in errorem uos mittunt; quoniam adulatores ut illiciant laudant, non ut ad eternam felicitatem prouocent, que quidem felicitas nullo bono indiget.



CAPUT u. Quod non ad adorationem imaginum pertineat, ut illi dicunt, quod scriptum est, Exaltate Dominum Deum nostrum, et adorate scabellum pedum eius, quoniam sanctus est .

Hoc psalmiste uersiculo error qui ob adorandas imagines adeo in quorumdam pectoribus inoleuit, ut ad eum statuendum synodos faciant, et ad eum muniendum Scripturarum sanctarum sibi testimonia usurpare contendant, tueri se posse credit, cum scabellum pedum Domini adorandum audit; hac  casside apicem corporis munitam habere arbitratur, ne corusci ensis illisiones persentiat; hac lorica ceterum corpus munitum habere se putat, ne pilorum ictibus sue stabilitatis iacturam incurrat; hoc clypeo tutelam se nactum esse credit, per quam spiculorum missilium uolatus uulnificos non pertimescat, sed ita aut obcumbendo fatescet, aut delitescendo aufugiet his muniminibus exspoliatus, sicut his est incassum et inutiliter abusus, et tantum sentiet spiritalis gladii per sanctos uiros illati rigorem, ut nec tenuem quidem sibi credat inesse uigorem. Nunquid quia scabellum pedum Domini adorari precipitur a propheta, ideo erit imaginum adoratio statuenda? Que est ergo similitudo scabelli pedum Domini et materialium imaginum? aut que communicatio inenarrabilibus Dei  operibus et imaginibus a quibuslibet conditis artificibus? aut que societas tam excellenti tamque preclaro mysterio et figuris insensatis humano patratis ingenio? aut ubi institutum est ut imagines adorentur, sicut institutum ut scabellum pedum Domini adoretur? Non enim ait Dauid: Adorate imagines quorumdam sanctorum, sicut ait, Adorate scabellum pedum Domini; sed nec Dominus ait: Opera manuum hominum sedes mea sunt, imagines autem scabellum pedum eorum; sed ait: Celum mihi sedes est, terra autem scabellum pedum meorum . Audi igitur dementissime uel potius insanissime error, audi incomparabilis dementia, audi ridiculosa segnities, audi beatum Ambrosium docentem quid  sit scabellum pedum Domini, aut quomodo adorandum sit. Ait enim: »Adorauerunt apostoli Dominum, quia detulerunt fidei testimonium, acceperunt fidei magisterium; adorauerunt et angeli de quibus scriptum est: Et adorent eum omnes angeli eius. Adorant autem non solum diuinitatem eius, sed etiam scabellum pedum eius, quoniam sanctus est.« Et post pauca: »Sed ne forte propositum aliquos preterfugere uideatur exemplum, qua ratione ad incarnationis Dominice sacramentum spectare uideatur, quod ait propheta, Et adorate scabellum pedum eius, consideremus. Non enim ex usu hominum estimare debemus scabellum; neque enim corporalis Deus, aut non immensus, ut tanquam fulcrum pedibus eius scabellum subiectum putemus; neque adorandum quidquam  preter Deum legimus, quia scriptum est. Dominum Deum tuum adorabis, et ipsi soli seruies : quomodo ergo aduersus legem propheta preciperet, sub lege nutritus, et eruditus in lege? Non mediocris igitur questio, et ideo diligentius consideremus quod sit scabellum. Legimus enim alibi: Celum mihi thronus, terra autem scabellum pedum meorum . Sed nec terra adoranda nobis, quia creatura est Dei. uideamus tamen an terram illam dicat adorandam propheta, quam Dominus iehsu in carnis assumptione suscepit. Itaque per scabellum terra intelligitur, per terram autem caro Christi, quam hodieque in mysteriis adoramus, et quam apostoli in Domino Iesu, ut supra diximus, adorarunt. Neque enim diuisus Christus, sed unus; neque cum adoretur tanquam Dei  Filius, natus ex uirgine negabatur. Cum igitur incarnationis adorandum sit sacramentum, incarnatio autem opus Spiritus sancti sit, sicut scriptum est: Spiritus sanctus superueniet in te, et uirtus Altissimi obumbrabit tibi: et quod nascetur ex te sanctum uocabitur Filius Dei : hoc etiam scabellum pedum Domini sanctus Augustinus diligentissimus ex quisitor, corpus Domini, quod de Maria uirgine sumpsit, scabellum diuinitatis eius asseruit sentiri debere, propter naturam humanitatis quam est dignatus assumere: quod utique illi uirtuti sic est subiectum atque unitum, ut constet id omnibus creaturis esse excelsius, sicut dicit Apostolus: Quod infirmum est Dei, fortius est hominibus . Et alibi de eodem mediatore Dei et hominum homine Christo Iesu  Apostolus dicit: Propter quod Deus exaltauit illum et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum . Per pedum igitur Domini magnificentiam in hoc uersiculo stabilitas diuinitatis, que semper in nature sue omnipotenti gloria, tanquam pedum indefessa firmitas perseuerat, intelligitur. Possunt etiam tropologice pedes Domini extrema temporum, quando Dominus incarnari dignatus est, designari; unde et Ioannes euangelista dicit: Filioli, nouissima hora est . Paulus quoque apostolus dicit: Cum uenisset plenitudo temporum, misit Deus Filium suum natum ex muliere, factum sub lege . Notandum sane quia non dixit: Quoniam sanctum est, sed quoniam sanctus  est , scilicet ut corpus Domini a diuinitate non discernatur, salua utriusque nature proprietate, sed ad unam personam referatur. Unde dicit Euangelium: uerbum caro factum est, et habitauit in nobis . Hec de scabello pedum Domini breuiter promulgata sufficiant: nunc ad cetera transeamus.



CAPUT uI. Quod nec de eo imaginum adoratio astrui possit, ut illi putant, quod scriptum est, Adorate in monte sancto eius.

Sed nec in eo quoque imaginum adoratio astrui potest, ut illi fatentur, quod per eumdem sanctum prophetam, Adorate in monte sancto eius , cantatur, cum scilicet non montem, sed in monte sancto adorandum Dominum, idem sanctus uir harmonica modulatione decantet. Qui et si montem adorandum preciperet, non idcirco imaginum adoratio, sed Domini Iesu Christi a sanis mentibus intelligeretur, qui est mons cunctis montibus sublimior, cuius uidelicet altitudo et uirtus omnium sanctorum altitudinibus et uirtutibus eminet; de quo per Isaiam prophetam dicitur: Et erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi . Dicatur ergo, Adorate in monte sancto eius , quia uidelicet, non hic montem, sed in monte sancto Dominum propheta precipit adorare, quod ad montem,  Sion qui est Ecclesia, referri posse non dubium est, que est mons montium, et sancta sanctorum, cuius ipse habitator est Christus. Unde bene sanctum Dominum in sancto monte precipit adorandum, quoniam sicut laus eius non conuenit ori prauo, ita nec eius culture loci potest congruere turpitudo. Adoramus igitur in monte sancto eius, non imagines uel quasdam superstitiosas res, sed eumdem Dominum qui illius montis caput est, et ut eumdem montem acquireret, non solum nasci, sed mori dignatus est; de quo per prophetam dicitur: Adduxit eos in montem sanctificationis sue, montem hunc quem acquisiuit dextera eius ; et de quo per legislatorem dicitur: Introduc et planta eos in monte hereditatis tue, in preparata habitatione tua quam preparasti  tibi, Domine; sanctuarium tuum, Domine, quod preparauerunt manus tue, Domine, qui regnas in eternum et in seculum seculi et adhuc .



CAPUT uII. Quod non, ut illi gloriantur, propter illos dictum est qui imagines adorant, Quoniam non derelinquet Dominus uirgam peccatorum super sortem iustorum, ut non extendant iusti ad iniquitatem manus suas .

Non mirandum est si fallantur in minimis, qui falluntur in magnis, nec in eo amplius illorum error admirandus est, quod ideo se iustos, quia imagines adorant, esse gloriantur, nos autem qui eas adorare contemnimus, peccatores fateantur, cum ob illarum amorem et Scripturarum diuinarum puritatem uiolare  conentur, et potissimum sue fidei emolumentum in his esse arbitrentur, et eos qui spretis his siue ceteris huiuscemodi uanitatibus soli Deo seruiunt eumque colentes adorant, anathematizare obstinata mente nitantur. Quomodo ergo huius uersiculi textus, non ad eamdem rem pertineat, ob quam ab illis prolatus est, qualiterue eorum sensui reluctari credatur, quantisue ab eorum opinatione distet indiciis, non solum simplicibus lectoribus, sed etiam idiotis patet; quippe qui postpositis enigmaticis siue allegoricis inuolucris aperte demonstret, quod non diu permittat Dominus flagellari iustos ab impiis, ne in desperationis labem corruant diutinis addicti flagellis, sed si ad tempus ad probationem quibusdam eos ad  uersis macerat, secundis eos denuo diuturnitate temporis interrupta subleuat, qualiter eorum innocentia inconuulsa permaneat.



CAPUT uIII. Quod non propter illos qui imaginum adorationem spernunt, ut illi delirant, per prophetam dicatur, Declinantes ad obligationem adducet Dominus cum operantibus iniquitatem 

Ideo namque hunc uersiculum singillatim nobis in nostro opere ponere libuit, quia etsi est cum superiore in unius psalmi textu, distat tamen ab eo in sensu; et quanquam ad unum errorem astruendum ab illis sit prolatus, diuerso tamen loco in sepe memorate synodi lectione hunc constat esse positum. Declinantes igitur ad obligationem non illi credendi sunt qui imaginum superstitiosam contemnunt adorationem,  sed qui antiqui hostis retinaculis irretiti proni sunt ad iniquitatem, quantoque amplius peccare noscuntur, tanto nimirum strictius diabolicis spiris nectuntur. Unde profecto per quemdam sapientem dicitur: Funibus peccatorum suorum unusquisque constringitur ; de qua etiam obligatione sanctus propheta Isaias dicit: ue qui trahitis iniquitatem in funiculis uanitatis, et quasi uinculum plaustri peccatum ! Eos itaque qui ad hanc obligationem declinant, adducet Dominus cum operantibus iniquitatem, quia uidelicet cum quibus in hoc peccant seculo, cum his damnabuntur in futuro, et ad eum ignem qui auctori criminum et angelis eius preparatus est, ibunt, cuius in hoc seculo retinaculorum obligationem rumpere neglexerunt. A  cuius obligatione ille nos liberos efficiat, qui nos in libertatem redemit, et nobis sedentibus in tenebris sue claritatis lucem magnam ostendit, siue habitantibus in regione umbre mortis ipse lux uera exortus est, atque idem eius seuerissime damnationis nos reddat expertes, qui sue clarissime fidei speique et caritatis fecit esse sequaces.



CAPUT IX. Quod non ab eo quod Salomon dicitur in templo fecisse boues et leones, imaginum adoratio firmari possit, ut illi somniant qui in earum adorationem anhelant.

Salomon in templo boues et leones legitur condidisse, quorum conditione nos qui secundum Apostolum legem spiritalem esse scimus, quibusdam mysteriorum  arcanis instruimur, illi uero qui imaginum adorationem diligunt sue uecordie uanitatem firmare moliuntur; nos mysticis sensibus perdocemur, illi in sui erroris magnitudine firmantur; nos admoniti per umbram indagamus ueritatem, illi decepti per rem bene gestam ad rem non gerendam sumunt auctoritatem. Cur ergo eos Dauidica proles, cur Isrelitice rex, cur sapientium sapientissime fecisti? Feci, inquam, eos, non ut adorari deberent, sed ut quedam mystica significarent; non ut errori fauerent, sed ut mysteriorum arcana monstrarent; non ut offendiculum cecis mentibus essent, sed ut magnum quiddam subtilia subtiliter scrutantibus innuerent. Cui si ideo succenseri debet, quia per ea  que a me bene gesta sunt, a prauis prauum exemplum sumitur, legislatori nichilominus succensendum est, qui rem quidem multorum uisibus necessariam, in eremo exaltauit, qua praua hominum uoluntas praue postmodum utebatur. Non igitur nos effigies ob memoriam rerum gestarum et uenustatem conditas basilicarum quodammodo abdicamus, cum per Moysen et Salomonem, quanquam in typicis figuris, eas factas fuisse sciamus, sed earum insolentissimam uel potius superstitiosissimam adorationem cohibemus, quam neque per patriarchas, neque per prophetas, [a 1Kb] neque per apostolos, neque per apostolicos uiros uspiam institutam esse repererimus. Sed ut ad proposita redeamus, Salomon in templo boues et leones fecit, quia et Christus in Ecclesia apostolos  eorumque successores constituit, qui, iuxta beati Gregorii sententiam, »bene agentibus per humilitatem sunt socii contra delinquentium uitia, per zelum iustitie erecti, quatenus et istos mansuetudo bouis sustentet, et illos feritas leonis stimulet.« Quod utrumque pastoris Ecclesie exemplo colligi potest, qui et Cornelium humilitate utentem blandis alloquiis deliniuit, et contra Ananiam et Sapphiram fraudulenter agentes se uehementer erexit. Sancti igitur uiri aliquando mansuetudinem boum, aliquando ferocitatem habent leonum quia et uirgam tenent qua fortes fortiter regant, et baculum quo infirmorum debilitates sustentent.



CAPUT X. Quomodo intelligendum est, quod in Canticis canticorum scribitur, Ostende mihi faciem tuam, et auditam fac mihi uocem tuam, quoniam uox tua suauis est mihi, et facies tua speciosa ; quod quidem capitulum illi impudentissime ad imaginum uisionem protulerunt.


Facies Ecclesie quam Christus blandis nominum uarietatibus alloquitur, modo eam columbam, modo formosam, modo amicam uocans; quam surgere, id est, credere, properare, in operibus bonis excrescere, uenire, ad eternam remunerationem accedere iubet, non corporalis, sed spiritalis est, quia et cetera que de ea in iisdem Canticis canticorum scribuntur, non carnaliter sed spiritaliter intelligenda sunt. Nam si hic uersiculus cuidam corporali rei accommodari potest,  ut illi somniant, qui hunc ad imaginum uisionem protulerunt, ergo et omnia que de sponse Christi Ecclesie membris scribuntur, corporalia credenda sunt; et si hec omnia non membris uisibilibus, sed uirtutibus conueniunt inuisibilibus, ergo et facies eius, uirtus potius inuisibilis quam cuiusdam debet intelligi uisus imaginis. Facies itaque Ecclesie cognitio uirtutum eius est, cuius pulchritudinis uenustate ab sponso diligitur, cui bene per prophetam dicitur, Quoniam concupiuit rex speciem tuam. Hortatur ergo Christus Ecclesiam, ut faciem suam ei ostendat, id est, ut semper eum contempletur fide et operibus, ut cum Elia dicere possit: uiuit Dominus, in cuius  conspectu sto ; ne sit de illis quos per prophetam denotat dicens: uerterunt terga ad me et non faciem . Hortatur etiam ut uox eius sonet in auribus illius, quia paratus est ad exaudiendum sanctos suos, Psalmista attestante qui ait: Clamauerunt iusti et Dominus exaudiuit eos, et ex omnibus tribulationibus eorum liberauit eos . uocem eius dulcem et faciem dicit esse decoram, quia orationes sanctorum semper Deo accepte sunt, eorumque grata presentia qui de Christi lumine acceperunt, ut in decore iustitie permanerent. Esto, conuenit ut ad imaginum uisionem aptari possit hic uersiculus, Ostende mihi faciem tuam , siue facies tua speciosa, quid de uoce dici poterit, quam et suauem propheta decantat, et auditam sibi fieri  hortatur? Que utique si anima non uegetantur, multo minus uoce fruuntur; et si uoce non fruuntur, multo minus uocis suauitate potiuntur; si igitur anima non uegetantur, nec uocis dulcedine potiuntur. Unde liquido patet, ut sicut in ceteris ex hoc negotio assertionibus illorum ad rem non pertinentia dicta frustrantur, ita etiam et in hac parte frustrentur, presertim cum nec de earum faciei uisione recte dici possit, Ostende mihi faciem tuam, neque de earum uoce qua prorsus carent, Et auditam fac mihi uocem tuam, quoniam uox tua suauis est, et facies tua speciosa.



CAPUT XI. Quomodo intelligendum est quod per Isaiam prophetam scribitur, Erit altare Domini in medio terre Aegypti : quod capitulum illi stolide et minus docte ad imaginum adorationem referre nituntur.


Hanc prophetiam Iosephus in Onia sacerdote qui profugus in Aegyptum plurimis Iudeorum uallatus cateruis descendit, altareque ibi et templum construxit, impletam fuisse narrat; nos uero qui ea que de Christi aduentu et uocatione gentium prophetata sunt, non ut futura autumamus, sed ut preterita deuota mente tenemus et credimus, non hanc prophetiam completam fuisse sentimus per Oniam sacerdotem, sed per Christum Dominum, Dei et hominum mediatorem. Qui uidelicet fidem in hoc mundo, qui plerumque Aegypti nomine designatur, constituit, in cuius soliditate a fidelibus orationum sacrificia et sanctorum meritorum libamina Domino litantur;  iuxta cuius terminum titulum posuit, id est, Euangelium siue apostolicam doctrinam, quibus mentes fidelium ad peragenda bona opera informantur. Quod uero subiungit: Et erit in signum et in testimonium Domino exercituum in terra Aegypti , signum et testimonium Dominice uoluit passionis mysterium intelligi. Tunc hi qui crediderint concurrentibus Aegyptiis contra Aegyptios, et pugnante uiro contra fratrem suum, et ciuitate contra ciuitatem dimicante, cum persecutionis scilicet tempus ingruerit, implorabunt Domini misericordiam, statimque saluator adueniet, id est iehsu , et cognoscetur Dominus ab Aegyptiis, et cognoscent eum siue persecutores qui fuerunt superati, siue credentes presenti auxilio liberati. Cum igitur iste sit sensus prophetici sermonis, et hic sit intellectus tituli et altaris, quis hunc ad imaginum adorationem asseuerandam proferat, nisi quem sue uecordie caligo excecat? quisue per propheticum bene ab Spiritu sancto prolatum sermonem suum audeat astruere niti errorem, nisi quem erroris magnitudo suum usquequaque fecerit esse sequacem? Quomodo ergo quoddam uel leue quidem ex his sancti prophete uerbis adminiculum poterit sumere imaginum adoratio, cum constet ea non ut historialiter in quodam altari siue titulo complerentur, sed ut spiritaliter in Christi fide et euangelio a fidelibus haberentur,  dicta fuisse? Que tamen etsi de corporali altari siue titulo historialiter dicta fuissent, non idcirco imaginum poterat astrui adoratio, cum scilicet illa non adoranda fore, sed fore tantummodo propheta predixerit. Aliud enim est erit, aliud adorabitur; aliud altare Domini, aliud cuiuslibet imago; aliud titulus iuxta terminos, aliud similitudo in quibuslibet materiis. Non ergo ait: Erit tempus quando nullus nisi imaginum adorator Deo placebit; nec ait: Tantus imaginum cultus inolescet, ut quisquis eas non adorauerit, neque thure et luminaribus siue quibusdam primitiis honorauerit, anathemate dignus erit, sed ait: Erit altare Domini in medio terre Aegypti, et titulus iuxta terminum eius Domini, eritque in signum et in testimonium Domino exercituum in terra  Aegypti; ac si patenter diceret: Erit fides in mundo et Euangelii predicatio, per quam Dominice passionis et nostre redemptionis manifestatio declarabitur.



CAPUT XII. Absurdissime et incaute contra eos qui imagines adorare contemnunt, ab his qui eas adorant, prolatum testimonium sancti Euangelii; Nemo accendit lucernam et ponit eam sub modio .

O res inconsequens et risu digna, quod quedam nescio quo sensu in eiusdem uanitatis lectione de nobis qui imaginum adorationem spernimus, scribuntur, ex his que Dominus discipulos ad predicandum  mittens, instituit ut magnam haberent fiduciam predicandi, et ne persequentium terrore exterriti delitescerent et similes essent lucerne sub modio, sed omni metu postposito totis libertatis insignibus se proderent, et quod audierant in cubiculis in tectis predicarent. Illi ergo lucernam suam, id est, imaginum culturam adorando in sue fidei fastigio ponant; nos uero si quis nobis scientie splendor est, in Christo, qui est lucis origo, conlocemus, quatenus nobiscum in sancte Ecclesie domo manentibus, et uerbi et exempli splendorem exhibere ualeamus.



CAPUT XIII. De eo quod ad suum errorem confirmandum dicunt beatum Siluestrem Romane urbis antistitem apostolorum imagines Constantino imperatori detulisse, cum tamen eas non legatur adorare iussisse.


Sepe in hoc nostro speciali de imaginibus opere fateri cogimur quod ille non haberi sed adorari a nobis inhibeantur, nec illarum in ornamentis basilicarum et memoria rerum gestarum constitutarum fugienda sit uisio, sed insolentissima uel potius superstitiosissima exsecranda sit adoratio. Unde sicut in ceteris ita et in hoc exemplo assertio frustrabitur, qui suum errorem in adoratione imaginum enitentem in eo fulcire conentur quod Siluester Romane Ecclesie presul Constantino imperatori apostolorum imagines detulisse legitur. Detulit ergo eas illi ad uidendum,  non ad adorandum; detulit non ut adorare, quem a simulacrorum cultu abstrahere et ad solius Dei adorationem conuolare hortabatur, compelleret, sed ut idem imperator quos in somnis uiderat, eorum uultus in picture fucis cognosceret. Detulit, non ut ab idolorum cultura fugientem imaginum adorationi cedere informaret, et ab hostili gladio liberatum intestini ensis rigore perimeret, sed ut per res notas ad res ignotas eius mentem extolleret, ut quos non poterat mentis oculo cernere, nec dum gentilitatis maculis exutus, spiritalibus miraculis cerneret, nimirum eorum imagines corporalibus conditas instrumentis. Has igitur ei et si adorare iussisset, cum tamen non iusserit, ideo fortassis iuberet, ut eum qui uisibilium cultor erat per uisibilia ad inuisibilia prouocaret,  non ut nos de inuisibilibus ad uisibilia reuocaret: nec ideo nobis qui ad percipiendum solidum cibum uires accepimus, [a 1Kb] ad lacteam escam lactentium more infantium redeundum esset, si illi cui necdum per fidei teneritudinem solidus cibus impertiri poterat, sine dolo lac concupiscendum  daretur in quo cresceret. Unde et Apostolus nouelle Ecclesie ex circumcisione et gentilitate uenienti, spiritalis lactis et olerum cibum dabat, id est, faciliora ad intelligendum documenta et leuiora ad explendum precepta, quibus carnales mentes quasi in quadam infantie teneritudine enutrite ad percipiendum spiritalium arcanorum cibum capaces efficerentur. Libro igitur Actuum beati Siluestri, ubi de imaginibus Constantino imperatori delatis scribitur, ideo obniti  potest, quia quanquam a pluribus catholicis legatur, non tamen ad ea que in questionem ueniunt affirmanda plene idoneus perhibetur; quod in libro beati Gelasii Romane urbis antistitis qui inscribitur, Decretalis de recipiendis siue de non recipiendis codicibus , apertius demonstratur.



CAPUT XIu. Quod non ita intelligenda sit sententia beati Athanasii Alexandrine urbis episcopi, ut illi eam intelligendam putant, qui hanc ad adorationem imaginum accommodare nituntur.

Sententia nempe beati Athanasii Alexandrine urbis  episcopi, quam illi inconsequenter, sicut et cetera diuinarum Scripturarum testimonia, ad suum errorem astruendum protulerunt, prorsus huic rei extranea esse detegitur, cum non in ea quedam cuiuslibet imaginum adorationis uel tenuiter mentio fiat, sed ad comparationem rei de qua sermo fiebat fassus sit imagines in eadem materia atque elemento recuperari posse, dicens: »Sicut ea que scribitur in lignis forma abolita exterioribus sordibus, iterum necesse est in idipsum recuperari atque uniri his cuius est forma, ut innouari possit imago, in eadem materia atque elemento: per eius enim formam et ipsa materia ubi et conscribitur, non deiicitur, sed in ea ipsa configuratur.« Dicant ergo quod eis adminiculum hec sententia prebeat, dicant ubi imagines  adorare percenseat, et cum hoc asseuerare nequiuerint, restat ut ita a sanis mentibus intelligatur sicut a uenerabili uiro prolata est.



CAPUT Xu. Quod mate ad suum errorem astruendum sententiam beati Ambrosii Mediolanensis urbis episcopi, quam ex libro tertio capitulo nono esse mentiuntur, usurpent, qui per eam imaginum adorationem firmare cupiunt.

Facillime namque sanctorum predicatorum sententias criminari audebunt qui diuine legis et prophetarum oracula criminari non metuunt, nec formidabunt, ob sui erroris materiam stabiliendam, iuniorum documentis quamdam inferre uiolentiam qui seniorum doctrinis imo senioribus non formidant inferre iniuriam. Beati igitur Ambrosii Mediolanensis  Ecclesie sacerdotis sententiam ut illorum errori faueret, ordine, sensu uerbisque turbasse perhibentur. Ordine scilicet, quia non in libro tertio, capitulo nono, ut illi somniant, sed in libro nono exarata reperitur. Sensu, quia cum ille dixerit: »Nunquid cum et diuinitatem eius adoramus et carnem, Christum diuidimus?« Illi dixerunt: [a 41Kb] Nunquid ne cum et deitatem et carnem eius adoramus, diuidimus Christum?« Que quidem particula subiunctiue coniunctionis ne tantam huic sententie permutati sensus ingerit iacturam, ut eam prorsus confiteri compellat quod illa negare contendit. uerbis, quod in sequenti commate, ubi ille posuit ueneramur, illi adoramus posuisse deteguntur; et ut  apertius nostre disputationis sensus pateat, qualiter hec sententia ab illustri uiro et eloquentie cothurnis cum spiritali sensu compto prolata, qualiterue ab illis falsata sit, singillatim ponamus. Ille enim ut in duarum naturarum proprietatibus unam Domini uerique hominis personam asseueraret, ait: »Nunquid cum et diuinitatem eius adoramus et carnem, Christum diuidimus? Nunquid cum in eo imaginem  Dei crucemque ueneramur, diuidimus eum?« Isti uero ex hac sententia imaginum adorationem astruere nitentes dixerunt: »Nunquid ne quando et deitatem et carnem eius adoramus, diuidimus Christum? aut quando in ipso et Dei imaginem et crucem adoramus diuidimus eum?« per imaginem scilicet Dei que Christus est, et per crucem eius, que in hoc loco propter mortalitatem carnis eius posita est, imaginum introducere cupientes obstinata mente adorationem.



CAPUT XuI. Quod non pro materialibus imaginibus, ut illi aiunt, beatus Augustinus dixerit, Quid est imago Dei, nisi uultus Dei in quo signatus est populus Dei?

Deum nemo uidit unquam , ait Ioannes apostolus, nisi unigenitus Filius, qui est in sinu Patris  ; et Moysi eadem summa maiestas dixit: Non enim uidebit me homo et uiuere potest ; qui si inuisibilis est, imo quia inuisibilis est, necesse est ut incorporeus sit; et si incorporeus est, necesse est ut corporaliter pingi non possit: igitur si inuisibilis est et incorporeus, prorsus corporalibus materiis pingi non potest. Unde sollicitius nobis querendum est quid sit imago Dei, quidue uultus eius, in quo signatus est populus Dei. Interrogemus ergo egregium predicatorem, forsitan ab eo docti nosse ualebimus quid sit imago Dei. Dic, uas electionis, dic, doctor gentium, quid sit imago Dei. Gratias, inquam, agentes Deo Patri, qui dignos fecit nos in partem sortis sanctorum in lumine, qui eripuit nos de potestate tenebrarum, et transtulit in regnum Filii dilectionis  sue, in quo habemus redemptionem in remissionem peccatorum, qui est imago Dei inuisibilis . Dixi de imagine, dico etiam de figura. Nouissimis diebus istis locutus est nobis Deus in Filio quem constituit heredem uniuersorum per quem fecit et secula, qui est splendor glorie et figura substantie eius, portansque omnia uerbo ueritatis sue . Ecce, Paulo apostolo docente, didicimus Christum esse imaginem Dei, et illi hortantur materiales imagines hanc intelligere debere. Iste dicit eumdem Filium qui est unius cum Patre substantie imaginem esse Dei et splendorem glorie et figuram substantie eius, et illi dicunt opificum industria preparatas figuras imaginem esse Dei. O exsecrabilis error! o impudens dementia! o improuida uecordia! tanto imaginum  amore exestuans, ut ea que de unigenito Dei Filio dicta sunt, materialibus figuris conferre non erubescas. Dicat etiam sanctissimus Augustinus quid sit imago Dei, qui ab illis hanc materialem existere dixisse criminatur. Ait enim: »In Deo conditio temporis uacat: non enim potest recte uideri Deus in tempore generasse Filium per quem condidit tempora:  consequens autem est ut non solum imago eius sit, quia de illo est, et similitudo, quia imago est, sed etiam equalitas tanta ut nec temporis interuallum impedimento sit.« Dic itaque etiam tu, sanctissime Ambrosi, quid de hac imagine sentire te constet. Defende beatum Augustinum per te fauente Deo ad fidei rudimenta conuersum, quem uides nunc ab imaginum adoratoribus infauste criminatum. Prebe ei adminiculum, ut exuatur tanti criminis mole qui quondam per te exutus est heretici dogmatis errore. »Prophete, inquam, dicunt Christum qui est imago Patris inuisibilis et figura substantie eius, quod ipse sit splendor lucis eterne, et speculum sine macula Dei maiestatis, et imago bonitatis illius.« Hoc ergo modo cum prophetis et apostolis Augustino meo,  imo uero Dei cultori, tutelam conferre curabo. uide quanta dicantur: splendor, quod claritas paterne lucis in Filio sit; speculum sine macula, quod Pater in Filio; imago bonitatis, quod non corpus in corpore, sed uirtus in Filio tota cernatur. Imago docet nos esse dissimiles, character expressum esse significat, splendor signat eternum. Imago itaque non uultus est corporalis, non fucis composita, non ceris, sed simplex de Deo, egressa de Patre, expressa de fonte: per hanc imaginem Philippo Patrem Dominus monstrauit, dicens, Philippe, qui me uidet, uidet et Patrem: et quomodo tu dicis, Ostende nobis Patrem? Non credis quia ego in Patre et Pater in me est. uidit enim in imagine Patrem qui uidit in Filio . uide quam imaginem dicat: imago ueritas est,  imago ista iustitia est, imago ista Dei uirtus est; non muta, quia uerbum est; non insensibilis, quia sapientia est; non inanis, quia uirtus est; non uacua, quia uita est; non mortua, quia resurrectio est. uides ergo quia dum imago dicitur, Patrem significat esse, cuius imago sit Filius, quia nemo potest ipse sibi imago sua esse. Quoniam igitur imaginem Dei non materiales imagines, ut illi garriunt, sed Dei Filium sanctorum Patrum sententiis approbauimus, restat ut qualiter in eo signati simus breuiter explicemus. Signati itaque sumus in eo, quando secundum Apostolum in morte eius baptizati sacrosancti unguinis liquore delibuti sumus, et accepimus Christiani nominis prerogatiuam, iuxta illud quod ei in Canticis canticorum dicitur, Oleum effusum est nomen  tuum ; impleturque diuinum per Isaiam prophetam quondam promulgatum oraculum, quo ait, Seruientibus uero mihi uocabitur nomen nouum . Signamur ergo in eo qui secundum Apostolum signauit nos, et dedit pignus Spiritus in cordibus nostris, in quo etiam Spiritus pignore signati sumus in die redemptionis: signati autem sumus Spiritu Dei sancto, ut et spiritus noster et anima imprimantur signaculo Dei, et illam recipiamus imaginem ad quam in exordio conditi sumus, quam peccando nec in totum amisimus, nec in totum in nobis intemerata remansit; quia si hanc in totum amisissemus, nequaquam diceretur: Quanquam in imagine ambulet homo,  tamen uane conturbatur ; et si hanc in totum intemeratam conseruassemus, nequaquam Apostolus diceret: Reformamini in nouitate mentis uestre ; et illud: In eamdem imaginem transformamur a claritate in claritatem .



CAPUT XuII. Quod Gregorii Nysseni episcopi, ex quo illi ad suum errorem astruendum testimonia trahunt et uita nobis et predicatio sit incognita.

Quid in hac parte nobis obseruandum sit, apostoli [a 1Kb] Pauli monitis perdocemur, qui ait: Probate spiritus an ex Deo sint; et iterum: Noli credere omni spiritui, sed proba mentem ; nam dum, ut prefati sumus, Gregorii Nysseni episcopi et uita nobis et predicatio sit ignota,  testimonia que de eius opusculis proferuntur ad res dubias confirmandas, minus cernuntur esse idonea: unde eius doctrina nec a nobis est insigni laude preferenda, nec admodum reprehendenda, sed illius dogmate cum ceterorum dogmatibus quos ignoramus postposito, restat ut post propheticas et euangelicas siue apostolicas scripturas illustrium etiam Latinorum doctorum quorum nobis et uita et predicatio innotuit, siue Grecorum qui et catholici fuerunt et a catholicis eque in nostram linguam translati sunt, tantum dogmatibus contenti simus.



CAPUT XuIII. Quod non ad adorationem imaginum pertineat testimonium quod de sexta synodo protulerunt.

Textus sane testimonii quod de sexta synodo in  eadem nugarum agglomeratione, que pro adorandis imaginibus scripta est, taxasse perhibentur, talis est: »In quibusdam uenerabilium imaginis picture agnus digito precursoris monstratus designatur, quod in signum relictus est gratie, uerum nobis per legem premonstrans agnum, Christum Dominum nostrum.« Qui tamen quanquam non ita ab illis prolatus sit sicut in eadem synodo habetur, nec sic quidem ut ab illis usurpatus est, cuiusdam imaginum adorationis quamdam fecisse dignoscitur mentionem; sed cum pene nullum habeat latine integritatis uigorem, sensuque sit tepidus uerbisque illepidus, et quadam ex parte ratione nudatus, nullum tamen eorum errori adminiculum prebere monstratur.



CAPUT XIX. Quod sententia Ioannis Constantinopolitani episcopi, quam illi in testimonium adorandarum imaginum trahunt, non ad id quod illi putant pertinere dignoscitur.


Sed neque sententia Ioannis Constantinopolitani episcopi, quanquam ab illis mutilata sit, sicut et cetere sanctorum Patrum sententie quas in eiusdem synodi scriptura deprauatas ab illis reperimus, quoddam illorum errori deferre creditur adiutorium: quippe cum in eadem non illarum imaginum quedam mentio sit que in basilicis esse consueuerunt, sed illarum quas gentili et superstitioso ritu Romanorum imperatores ostentabiliter ob sui fauoris  arrogantiam adorare censuerunt. Quam quidem sacrilegam impietatem ita nullos antiquorum regum reperimus habuisse, sicut et pene nullam gentem tante crudelitatis tantorumque idolorum seruitiis subditam, ut illam, uspiam legimus exstitisse. Magne ergo crudelitatis et reuera magne crudelitatis et fortitudinis quondam fuit, que a propheta Daniele in expositione quadrifide statue, que quatuor fortissimorum mundi regnorum presagium fuit, post caput aureum, quod Assyriorum siue Chaldeorum regnum signauit; pectus uero argenteum, quod Medorum Persarumque regnum figurauit; femora uero erea, per que Macedonum regnum monstratum est, in cruribus ferreis designata est: et quomodo ferrum conterit et domat omnia, ita  hec pene omnia regna edomuit. Que etiam a prefato propheta in quatuor bestiarum uisione post leenam, per quam Babyloniorum regnum monstratum est, et ursum per quem Medorum et Persarum regni successio designata est, siue pardum per quem Macedonum regnum figuratum est, quarto nimirum loco sicut in statua in cruribus ferreis, ita etiam in bestiis quedam terribilis ac formidolosissima bestia dentes ferreos habere describitur, de qua nunc dicere longum est: in qua non sint, sicut in ceteris bestiis, singula, sed omnia que in superioribus fuere crudelitatis indicia, que gentes quas deleuit, deuorasse, quas uero tributis addixit, pedibus conculcasse dicitur, et in tantum demonum culturis inseruiuit, ut quarumdam gentium quas  subegerat idola suis nichilominus idolis socians infeliciter adoraret. Unde uanissimum et ab omni ratione seclusum est, ab ea re intra sanctam Ecclesiam sumere exempla que propter gentilitatis maculam prorsus a catholicis creditur abdicata: nisi forte illud in hac parte concedatur, ut ab errore error fulciatur, et res uana rem nichilominus uanam habeat in exemplum, resque obliqua a re non recta putetur accipere posse munimen. Textus igitur sententie Ioannis  hoc modo in eadem dementissima synodi lectione taxatus habetur: »Nonne eum qui induetur iniurias? nescis quia si quis imaginem imperatoris iniuriat, ad eum ipsum imperatorem principaliter dignitati  eius affert iniuriam? Nescis quia si quis imaginem ex ligno aut ex colore detrahet, non sicut ad elementum sine anima ausus iudicatur, sed sicut aduersus imperatorem dissegregata imaginem totidem imperatoris gestans ei, iniuriam ad imperatorem deducit?« Et iterum idem de eodem Patre, sermone in quinta feria Pasche: »Omnia facta sunt propter gloriam Dei: usu uero nostro nubes ad imbrium ministerium, terram ad fructuum abundantiam, mare nauigantium absque inuidia omnia famulantur homini, magis autem imagini Dei. Neque enim quando imperialis uultus et imagines in ciuitates introducuntur, et obuiant iudices et plebes cum laudibus, non tabulam honorantes neque effuse cere scripturas, sed figuram imperatoris, sic et creaturam  non terrenam speciem honorat, sed eadem ipsam celestem figura reueretur.« Que sententia quanquam locutionum phaleris et uerborum eruditione careat, et procul a negotio cui imposita est euagari credatur, nec illorum assertioni eam prebere solatium, nec nostre constat quoddam conferre dispendium, nec aliquod Christiane religionis sensibus inculcare dissidium: presertim que ne diuine imaginis characterem in nobis malis operibus inquinemus, neue ei ad cuius imaginem et similitudinem conditi sumus peccando eiusque imaginem et similitudinem polluendo iniuriam irrogemus, hoc dicere uideatur, ut quisquis imperatoris imagini iniuriam irrogat, non imagini, sed eidem imperatori iniuriam irrogare credatur. Quod autem dixit, nubes,  terram siue mare famulari imagini Domini, non hoc pro manufacta et irrationabili imagine dixit, si tamen idem quem illi dicunt aut quislibet catholicus dixit, sed aut pro Christo, qui est imago Dei, cui flectitur omne genu celestium, terrestrium et infernorum, aut pro homine, qui utique ad Dei imaginem conditus pene omnibus uisibilibus creaturis prelatus est. Quod si quis contentiosus pro insensatis dictum fuisse arbitretur imaginibus, asseueret quo pacto, quoue modo, quaue familiaritate, nubes, terra, mare imaginibus famulentur, et mox assertionem suam magna ex parte fultam habere dignoscetur. Si ergo uulgus partim letitie bacchatu effrenis, partim secularis pompe nouitate arcessitus, partim uentosi honoris inflatione cupidus, partim  adulationis uitio famulatus, partim publice securis metu perterritus, imperatorum imagines uanis et perniciosis laudibus honorat, quid ad nos qui gloriamur in cruce Domini nostri Iesu Christi, per quem nobis mundus crucifixus est nosque mundo? quorum conuersatio in celis est, qui cum Apostolo dicimus, Nobis quibus Christus crucifixus est, quid nobis cum foro? , qui tanto errori obniti potius quam assensum prebere debemus, qui non solum ab eo exemplum ad adorandas imagines minime sumere, sed etiam eum cum suis sequacibus prorsus exsecrari debemus.



CAPUT XX. Quod non ad adorationem imaginum pertineat, ut illi asserunt, sententia beati Cyrilli in expositione Euangelii secundum Mattheum.


In eo etiam quod dicunt beatum Cyrillum Alexandrine urbis antistitem dixisse: »Depingitur enim fides quod in forma Dei existit uerbum, sicut et nostre uite redemptione oblatus est Deo, secundum nos similitudine et factus homo,« quanquam aut interpretis imperitia, aut scriptoris uitio semiplenum sensum habere uideatur, non tamen ibi quodammodo imaginum adoratio innuitur: sed neque in eo quedam huius erroris, non dicam affirmatio, sed nec etiam mentio fit, quod dicunt eum post pauca dixisse: »Imaginum nobis explent opus parabole significantium uirtute, cui quomodo et oculorum adhiberi et palpatu manus afferri in uestigiis mentibus  inadparabiliter habens uisionem.« Quoniam ergo hic liber apud nos non habetur, qui utique Greco sermone editus esse a prefato doctore perhibetur, huius capituli sensus in incompositis et in impropriis dictionibus ita nobis per coniecturam sensus querendus est, ueluti quis in puluereis uel in cuiuslibet materie sordidis inuolucris nummos querat. Hoc enim, ut coniicimus, huius capituli textus significare uidetur, quod dum Christus in forma Dei existens uerbum, nostre carnis similitudine indutus et factus est homo, et pro nostre uite redemptione oblatus Deo in se uera Patris imagine eiusdem Patris uisionem nobis ostendit iuxta illud: Qui uidet me, uidet et Patrem ; et in parabolarum imaginationibus, ita nostris  sensibus mysteriorum significauit arcana, sicut in imaginibus, earum rerum cuius sunt imaginatio quodammodo monstratur: hoc quidem iuxta coniecture ambiguitatem, ceterum exclusis dubietatis ambagibus, nullam hic imaginum adorationem designari manifestum est.



CAPUT XXI. Quod non sit contra religionem Christianam, ut illi dicunt, non colere et non adorare imagines.

Magna quidem sunt Christiane religionis instrumenta, que quanquam ex fidei soliditate et ex dilectione Dei et proximi pendeant, singillatim enumerare longissimum est: inter que nullum penitus locum imaginum cultus et adoratio tenent, quoniam quidem nullo antiquitatis instituuntur documento,  uel fulciuntur exemplo, sed pene cunctarum diuinarum Scripturarum abdicantur eloquio. [a 1Kb] Solum namque Deum colere, ipsum adorare, ipsum glorificare debere, totius diuine Scripture tuba terribilis intonat. Unde cauendum illis est, et modis omnibus pertimescendum, ne dum imaginum cultum et adorationem Christiane religioni ingerere nituntur, singularem unius Dei cultum et adorationem frustrari uideantur. Que duo ita inter se mutuo reluctantur, ut si unum steterit, aliud stare non possit. Si enim singularis cultus soli et uni Deo debitus inconuulsus erit, et reuera inconuulsus erit, imaginum cultus modis omnibus cassabitur: et si imaginum cultus non conuellatur, soli et uni Deo cultus debitus non erit singularis. Ac per hoc si  religionis Christiane arx siue munimen et gloriosum insigne unius Dei cultus et adoratio est, imo quia est, hanc imaginibus uel quibuslibet rebus exhibere contra religionem Christianam est; et si has non adorare seu colere contra religionem Christianam est, ut illi delirant, solum Deum adorare seu colere, eiusque cultus et adorationis arcem singularem esse fateri contra religionem Christianam erit. Solus igitur Deus colendus, solus adorandus, solus glorificandus est, de quo per prophetam dicitur, Exaltatum est nomen eius solius ; cuius etiam sanctis qui, triumphato diabolo, cum eo  regnant, siue quia uiriliter certauerunt ut ad nos incolumis status Ecclesie perueniret, siue quia eamdem ecclesiam assiduis suffragiis et intercessionibus adiuuare noscuntur, ueneratio exhibenda est: imagines uero omni sui cultura et adoratione seclusa, utrum in basilicis propter memoriam rerum gestarum et ornamentum sint, an etiam non sint, nullum fidei catholice afferre poterunt preiudicium, quippe cum ad peragenda nostre salutis mysteria nullum penitus officium habere noscantur.



CAPUT XXII. Quod non bonam habeant memoriam qui ut non obliuiscantur sanctorum uel certe ipsius Domini, idcirco imagines erigunt.

Mihi autem, ait Propheta, adherere Deo bonum est ; qui cum sit spiritus, iuxta illud,  Dominus Deus spiritus est , et in spiritu et ueritate adorari debeat, non ei carnaliter, sed spiritaliter quis adherere potest, nec corporalibus ei sensibus sed rationali anime intuitu iungi ualet. Quamobrem, ut ait sanctissimus Augustinus, »Saluberrime admonemur auerti ab hoc mundo qui profecto corporeus est et sensibilis, et ad Deum, id est, ueritatem que intellectu et interiore mente capitur, que semper manet, et eiusdem modi est que non habet imaginem falsi, a quo discerni non possit, tota alacritate conuerti.« Ad contemplandum itaque Christum, qui est Dei uirtus et Dei sapientia, siue ad intuendas uirtutes que ab eo in sanctis eius deriuate sunt, non corporeus nobis uisus, quem  communem cum irrationalibus animantibus habemus, sed spiritalis est necessarius, quem sibi impertiendum Propheta a Domino postulabat cum dicebat: Reuela oculos meos, et considerabo mirabilia de lege tua . Hunc ergo spiritalem auditum non carnales aures, Dominus querebat cum dicebat, Qui habet aures audiendi audiat . His sensibus priuari pro culpa perfidie populum Isrel, non membris debilitari iubet, cum Isaie prophete dicit: Exceca cor populi huius, et aures eius aggraua, et oculos eius claude, ne forte uideant oculis suis, et auribus suis audiant, et corde suo intelligant . Que dum ita se habeant, magna se cecitate obrutos esse fatentur qui uim illam anime, que memoria nuncupatur,  ita se uitiatam habere demonstrant, cui nisi imaginum adminiculum suffragetur, ab intentione seruitutis Dei et ueneratione sanctorum eius recedere compellatur; nec se idoneos arbitrantur mentis oculum supra creaturam corpoream leuare ad hauriendum eternum lumen nisi creature corporee adiutorio fulciantur. Sed ne forte sui erroris murum his tentent tueri munitionibus eo quod et nos ob memoriam rerum gestarum imagines quibuslibet habendas esse concedimus, his a nobis eorum firmitas arietibus, tantis ueritatis quatietur impulsibus quod aliud est eas habere obliuionis timore,  aliud ornamenti amore; aliud uoluntate, aliud indigentia; aliud idcirco uidere ne Dei et sanctorum eius ualeat quis obliuisci, aliud ideo spectare ut gestarum rerum possit reminisci; aliud est eas res uidere que, nisi uideantur, non obsunt, aliud eas que, nisi ut uideantur, officiunt, cum uidelicet sine imaginum intuitu homo saluari possit, sine Dei uero notitia omnino non possit. Cum ergo mens hominis ita ei inherere debeat ad cuius imaginem condita est, ut nulla creatura interposita ab ipsa ueritate, que Christus est, formetur, dementissimum est eam interpositis materialibus imaginibus ne eius obliuionem patiatur admoneri debere, cum uidelicet hoc infirmitatis sit uitium, non libertatis indicium. Quia uero descensio Christi ad  inferos, siue ascensio eius ad celos, siue spei nostre fructus non in rebus uisibilibus sed in corde tantum querendus sit, Paulus apostolus testatur cum dicit, Spes que uidetur non est spes: quod enim uidet quis, quid sperat? Si autem quod non uidemus speramus, per patientiam exspectamus . Et iterum, Ne dixeris in corde tuo, Quis ascendit in celum? id est, Christum deducere: uel quis descendit in abyssum? Hoc est Christum ex mortuis reuocare. Sed quid dicit Scriptura? Prope est uerbum in ore tuo, et in corde tuo, hoc est, uerbum fidei quod predicamus, quia si confitearis in ore tuo Dominum Iesum, et in corde tuo credideris quod Deus illum suscitauit a mortuis, saluus eris: Corde enim creditur ad iustitiam, oris autem confessio fit  ad salutem . Multa quidem ad rem pertinentia et huic negotio necessaria in hoc capitulo dici poterant, si breuitas, cui studemus, permitteret.



CAPUT XXIII. Quod contra beati Gregorii Romane urbis antistitis sententiam institutum sit imagines adorare seu frangere.

Imagines sane quarum insolentissime adorationis amor Constantino et matri eius Herene necnon et Tarasio Constantinopolitano episcopo exercende synodi causa exstitit, quorum discutiendus error presentis nobis disputationis materiam prebuit, a beato Gregorio Romane urbis antistite et adorari prohibentur  et frangi, qui non longe a causa uagantibus uerbis nullisque dubietatis ambagibus inuolutis sermonibus, sed proprie ac pure, quid in hac parte obseruandum quidue tenendum sit Sereno Massiliensi episcopo suis mandauit apicibus. Nam dum isti predecessores siue parentes suos qui eas fregere exsecrabiliter damnare perhibeantur, et illi istos qui eas adoraturi erant abominabiliter damnasse credantur, inter has diuersi erroris acies ad unius socordie biuium tenentes medium, [a 1Kb] se prefatus interponit  antistes, et utrique parti inter se mutuo confligenti arma prebet, cum et istos qui eas adorant cum illis qui eas fregere: et illos qui eas fregere cum istis qui eas adorant pontificalis teli cuspide ferit. Et istis hinc adorantibus, illis inde frangentibus spretis, nostre partis sibi Ecclesiam asciscit, que mediocritatis callem recti itineris carpens, et in ornamentis ob memoriam habere concedit, et istos hinc adorantes, illos illinc frangentes despiciendo postponit: sic enim prefatum Serenum et laudasse quia adorare prohibuerit, et reprehendisse quia fregerit, idem uenerabilis papa perhibetur: »Perlatum, inquit, ad nos fuerat quod inconsiderato zelo succensus sanctorum imagines sub hac quasi excusatione ne adorari debuissent, confringeres: et quidem qui eas adorare  uetuisses omnino laudauimus, fregisse uero reprehendimus.« Et post pauca: »Frangi ergo non debuit quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis uenerabilibus sanctorum depingi historias non sine ratione uetustas admisit, si zelum discretione condisses, et ea que intendebas salubriter obtinere et collectum gregem non dispergere, sed potius poteras congregare.« Putabat enim idem uenerabilis presul in imaginum comminutione populares animos perturbatos, et ideo pusillorum scandalum pertimescens hec inferebat. Unde et in subsequentibus eum instruit qualiter eas et habere in ecclesiis quibuslibet permittat, et adorare modis omnibus deuitet. Ait enim: »Conuocandi sunt diuersi  Ecclesie filii eisque Scripture sacre est testimoniis ostendendum, quia omne manu factum adorari non liceat, quoniam scriptum est: Dominum Deum tuum adorabis et illi soli seruies: ac deinde subiungendum, Quia picture imaginum que ad edificationem imperiti populi facte fuerant, ut nescientes litteras ipsam historiam intendentes quod dictum sit discerent, transisse in adorationem uideras, idcirco commotus es ut eas imagines frangi preciperes: atque eis dicendum, Si ad hanc instructionem ad quam imagines antiquitus facte sunt habere uultis, in ecclesiis eas modis omnibus et offerri et haberi permittas, atque indica quod non tibi ipsa uisio historie, que pictura teste pandebatur displicuerit, sed illa adoratio que picturis fuerat incompetenter exhibita. Atque in  his uerbis eorum mentes demulcens eos ad concordiam tuam reuoca: et si quis imagines facere uoluerit, minime prohibe, adorare uero imagines omnibus modis deuita.« Ecce quo magisterio quoue documento uenerandi pontificis imbuti imagines in ecclesiis habere non renuimus, sed earum adorationem prorsus abdicamus; cuius institutis contraire se, quisquis eas uel frangit uel adorat, modis omnibus recognoscat.



CAPUT XXIu. Cum preter Deum solum nichil aliud debeat adorari, aliud est hominem adorare caritatis et salutationis officio, aliud imagines manufactas.


Adeo genus humanum Deus dilexisse credendus est, ut in ipso conditionis eius exordio non utcunque, sed ad suam imaginem et similitudinem id condiderit, et creaturis ceteris pretulerit, et a florigere sedis felicitate per peccata ad huius mortalitatis erumnas transmissum stupendis miraculis et luculentis uatum oraculis erudire per momenta temporum non desierit: et angelis qui utique ab eo peccando discesserant, perpetua damnatione multatis, ut id denuo ciuibus ethereis pro quorum societate condiderat, sociaret, hominem assumere non despexerit, dicente  Apostolo: Nusquam enim angelos apprehendit, sed semen Abrahe apprehendit . Unde datur intelligi aliud et longe aliud esse hominem adorare salutationis gratia, qui tot meritorum prerogatiuis pollet, aliud imagines que his omnibus carent; aliud est hoc homini humilitatis gratia exhibere qui opus Dei est, quam imagini que opus artificis est; aliud est illam naturam humilitatis officio adorare que in celi rege ab angelis et archangelis adoratur, aliud illam que usibus non solum hominum, sed et ceterorum animalium adhibita famulatur. Quantum ergo opera Dei eminent humanis operibus, efficientia effectis, rationabilia irrationabilibus, sensibilia insensibilibus, uiuentia non uiuentibus, tantum adoratio que, ut predicimus, humilitatis et salutationis officio erga  homines agitur, adorationi que imaginibus superstitiose et superflue exhibetur.

Quoniam quidem homines Deus non imagines diligere iussit, propter homines Filium suum in mundum, non propter imagines misit; ab hominibus Pater uocari, non ab imaginibus uoluit, et Dominus in Euangelio non ait: Nolite scandalizare unam de imaginibus istis, sed, unum de pusillis istis: quoniam angeli eorum semper uident faciem Patris mei qui in celis est ; et Apostolus inuicem nos honore preuenire , non imagines honorare hortatur. Quia ergo melior sit opifex opere et efficiens effectis, liber Sapientie testatur, ait enim: Nemo enim sibi similem homo poterit Deum fingere: cum sit  enim mortalis mortuum fingit manibus iniquis . Melior est enim ipse his quos colit, quia ipse quidem uixit, cum esset mortalis, illi autem nunquam; et beatus Augustinus ait: »Fateor tamen altius demersos esse qui opera hominum deos putant, quam qui opera Dei.« Hoc quidem de idolis eorumque cultoribus. Ceterum illi qui intra sanctam Ecclesiam in sacro eloquio solum Deum adorandum solumque colendum predicant, et ut imagines adorentur synodos aggregant, uideant ne forte domesticam pacem intestino bello perturbent et prosperitatem rerum nostrarum isto errore quasi quodam ciuili bello commaculent. Quod facillime uitare poterunt si intra metas prophetice et euangelice siue apostolice predicationis contineantur, et exclusis uocum nouitatibus  sanctorum Patrum solummodo institutis contenti sint.



CAPUT XXu. Quod nusquam ab apostolicis exemplis aut uerbis, ut illi garriunt, imagines adorare institutum sit.

Ecclesiastice norma institutionis prophetarum et apostolorum uel ipsius Domini aliquando nobis commendatur uerbis, aliquando exemplis, aliquando obumbratis, aliquando patefactis monstratur oraculis, nonnunquam etiam figuratis, nonnunquam simplicibus perdocetur eloquiis, inter que omnia omnium rerum adoratione inhibita, salua adoratione qua nos mutuo salutantes adoramus, solius Dei adoratio instituitur. Nam dum hanc imaginibus hi qui illarum cremantur amore exhibendam ab apostolis fateantur  esse traditam, dicant necesse est quibus ab illis exemplis sit institutum, quibusue documentis constet esse promulgatum. An forte Petrus hanc imaginibus exhibendam instituit, qui Cornelium ne se adoraret blande compescuit? An Ioannes, qui angelum adorare cupiens, ne id faceret, sed ut Deum adoraret audiuit? An Paulus, qui hanc superstitiose Lycaonibus sibi inferre cupientibus expauit? An Barnabas qui hanc pariter cum Paulo refugiit? Cum ergo angelus et apostoli se adorari prohibeant, quis tam uecors tamque uesanus est qui dicere audeat eos imagines adorari instituisse: presertim qui etsi se adorari deberent, cum uidelicet alterius meriti alteriusue definitionis sint angeli, siue homines, et alterius imagines. Si igitur angeli siue homines, ut presentis  exempli ratio docet, minime adorandi sunt, salua adoratione que caritatis et salutationis officio exhibetur, multo minus imagines que rationis expertes sunt, nec salutatione nec adoratione digne eo quod insensate sint, adorande sunt: que si adorande non sunt, imo quia non sunt, duplex illi in hac parte deliquium patrare perhibentur siue quia eas adorant, siue quia ut hoc facerent ab apostolis sibi traditum esse mentiuntur. Apostolus denique Paulus euangelicus ille stabularius, qui a uisione patrie celestis genus humanum digressum, et ad huius defectionis erumnas dilapsum, et a malignis spiritibus uulneratum, a custode omnium ad sanandum predicationis uerbis lenibus et austeris accepit, cui Redemptor duplicis scientie siue duorum Testamentorum pecuniam concedit,  et si quid ad erudiendum redemptum populum consilium dans supererogauerit, redditurum se ei esse promittit, nec in his de quibus libere precepta dat, nec in his de quibus supererogans consilium dat, sicut de uirginibus fecisse perhibetur, nichil tale de imaginum adoratione, ut illi somniant, uspiam instituisse uel precepisse reperitur. Nam et idem doctor gentium cum discipulis Timotheo et Tito scriberet, instruens eos et docens de ordinatione episcopatus, presbyterii et diaconii et omnis ecclesiastice discipline, siue de spiritali conuersatione et hereticis uitandis, ideo imaginum adorationem minime instituit, quia hanc a religione Christiana alienam esse cognouit: qui et in ceteris epistolis quas uniuerso orbi scripsit,  que uitanda essent queue sequenda edocens, hanc penitus rem paruipendit, quam nec abnuere quemdam errorem, nec statuere quamdam credidit esse uirtutem. Qui ergo has non adorare scelus, has autem adorare inter prima fidei sacramenta ab apostolis institutum esse delirant, perpendant quoniam idem uas electionis nec eas spernere inter scelera enumerat, cum dicit: Manifesta sunt autem opera carnis que sunt fornicatio, immunditia, impudicitia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, hereses, inuidia, homicidia, ebrietates, comessationes, et his similia que predico uobis sicut predixi, quoniam qui talia agunt regnum Dei non consequentur . Nec eas adorare inter spiritales fructus enumerat,  cum dicit, Fructus autem spiritus est, caritas, gaudium, pax, patientia, longanimitas, bonitas, benignitas, fides, modestia, continentia: aduersus huiusmodi non est lex: qui autem sunt Christi, carnem suam crucifixerunt cum uitiis et concupiscentiis . Sed neque in eadem eloquentie uenustate, qua sensus suos quibusdam riuulis per membra et cesa et decentes circuitus rhetorico de flumine deriuans ab anaphora incipit, et per decurrit, et contraria contrariis per topicorum argumentationem quam philosophi a contrariis nominant opponens, pulcherrimis antithetis, orationem suam honestat; ubi huius uite tempus acceptabile, penitentie uidelicet aptum, et dies salutis id est ad bene agendum aptos, denuntiat, inter ceteras quas enumerat uirtutes huiusce  adorationis quamdam uel leuem fecisse noscitur mentionem. Ait enim: Ecce nunc tempus acceptabile, ecce nunc dies salutis: nemini dantes ullam offensionem, ut non uituperetur ministerium nostrum, sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei, per arma iustitie a dextris et a sinistris, per gloriam et ignobilitatem, per infamiam et bonam famam, ut seductores, et ueraces: sicut ignoti, et cogniti: quasi morientes, et ecce uiuimus: ut castigati, et non mortificati: quasi tristes, semper autem gaudentes: sicut  egentes, multos autem locupletantes: tanquam nichil habentes, et omnia possidentes . In quo uirtutum catalogo, ut prefati sumus, idem egregius predicator imaginum adorationem insereret, si hanc harum sociam Ecclesieque proficuam esse decerneret, quam dinumerare ideo distulit quia hanc utilem minime esse persensit.



CAPUT XXuI. Quod non parui sit erroris manufactas imagines arce testamenti Domini cequare conari, ut illi in sua synodo facere conati sunt.

Magne absurditatis imo temeritatis est arce testamenti Domini imagines cequare conari, cum tot mysteriorum indiciis ab illa noscantur differre; et  rei que condita est Dominice uocis imperio res assimilare que cuiuslibet artificis conduntur arbitrio. Siquidem illa condita est Domino imperante, iste conduntur artis industria iuuante; illa a sancto uiro Moyse, iste a quolibet opifice; illa a legislatore, iste a pictore; illa redundet mysteriis, iste colorum tantummodo fucis; illa et presentibus fuerit in miraculorum stuporem, et de futuris mystica quedam et arcana significarit; iste et presentibus miraculis, et futurorum significationibus nude rei cuius sunt tantum memoriam ingerant. De cuius typicis prefigurationibus siue horum que intra eam sunt in superiore libro monstratum est, nunc uero quantum a manu factis imaginibus differat, breuiter exsequendum est. Qui igitur materiales imagines  a quibuslibet opificibus conditas, arce testamenti Domini, que Domino imperante, Moyse obediente, condita est, equiparare contendunt, inueniant, si queunt, opificem qui Moysi meritis equiparari queat, qui flumineis sit fluctibus expositus, cuius salus inter lymphaticos cursus Deo soli relinquatur, a quibus exceptus et matri restituatur, et ab his quibus perimi iussus fuerat, deliciosissime ali iubeatur: qui omni sapientia Aegyptiorum eruditus sit, qui uideat arboreos ramos incendia pati et non uri, qui miretur fragilem materiam admirabili igne, nec modicum nulla ei dando alimenta pati dispendium, uel potius inde uoce emissa se ex nomine uocari, et mystica sibi precepta et spem liberande gentis et adipiscende paterne promissionis dari; qui obstupescat  sue uirge rigorem in sinuosum conuersum esse draconem, cuius administratione Nilicole decem prodigiosis feriantur plagis, qui Aegyptiis opibus ditatis cuneis, et equoreos fluctus pede sicco transmeantibus, dux fieri ualeat; qui amaras aquas in dulcem conuertat saporem, et ieiunam silicem ictu uirge undifluum cogat euomere liquorem; qui extensione manuum hostiles tumultus uinci compellat, et suos uictoria potiri concedat; qui inter terrificos tubarum strepitus, et fulminum coruscationes, et nubis densissime obumbrationem, et crepitantium ignium rogos exterritus et tremebundus montem conscendat, legem accipiat, et inter Deum et homines uerus interpres a Domino promulgata precepta populis obseruanda demonstret; qui secundum exemplar  quod ei in monte monstratum fuerit, tabernaculum faciat, quod cum ingressus fuerit gloria Domini operiat; qui sit mitissimus super omnes qui morantur in terra, ad quem loquatur Deus facie ad faciem, sicut loqui solet homo ad amicum suum; qui donec sol quater decies ortum occasumque perficiat, omni cibo penitus potuque careat, cuius facies nimio splendore uix intueri queat; qui de duobus regibus mirabiliter triumphet, qui quater tricenis annorum cursibus exemptis nec oculorum caliginem, nec dentium motionem patiatur; qui faciat ex qualibet materia imaginem que tot redundet mysteriis et exuberet sacramentis, ut in eius superficie tremenda audiantur oracula; ante cuius conspectum  hostica terrore quatiantur agmina, et per medium sui arentem prestent transeuntibus tramitem flumina, et antique urbis in momento funditus euersa pugnacibus legionibus ingressum undique prebeant menia, que uocetur scabellum pedum Dei nostri; ad cuius introitum pauendis hostium regio feriatur flagellis, quam indomite contra naturam uacce uitulis post terga relictis ad Isreliticam terram plaustri noui gestamine trahant, ad cuius regressum stupendis indigene terreantur miraculis, antequam egregius propheta et rex infulatus magna cum exsultatione ludere non erubescat, et eam ad locum destinatum in musicis concentibus hymnorumque suauisonis modulaminibus introducat: que dum et suis et opificis tot signorum emicuerit prerogatiuis,  non immerito arce testamenti Domini poterit cequari. Cum ergo nec tanti meriti opifex, nec tante glorie opificium reperire ualuerint, restat ut legislatorem nostre etatis hominibus, et arcam testamenti Domini manufactis imaginibus modis omnibus anteponant; nec res tam uiles tamque mysteriis nudas rei tam sublimi totque mysteriorum insignibus exuberanti equiparare conentur. Nam si, ut illi delirant, imagines arce testamenti Domini assimilari queunt, necesse est ut quiddam sit circa eas quod propitiatorio assimilari queat, necesse est ut metuenda inde oracula dentur. Non autem inde quedam oracula dantur: non igitur, ut illi desipiunt, imagines arce testamenti Domini assimilari queunt.



CAPUT XXuII. Quod magne sit temeritatis ingentisque absurditatis sepe memoratas imagines corpori et sanguini Dominico equiparare uelle, sicut in eadem uanitate que pro illis scripta est legitur.


Cum Dominus in Euangelio dicat: ueri adoratores adorabunt Patrem in spiritu et ueritate , miramur eorum uesaniam qui in adorandarum imaginum tantam exarsere socordiam, ut cum eas nec spiritum nec ueritatem esse constet, non solum adorare, sed etiam corpori et sanguini Dominico equiparare eas presumant dicentes: »Sicut corpus Dominicum et sanguis a fructibus terre ad insigne mysterium transit, ita et imagines artificum industria compaginate ad earum personarum in quarum similitudinem compaginantur, transeant uenerationem.« Cum scilicet corporis et sanguinis Dominici  sacramentum ad commemorationem sue passionis et nostre salutis nobis concessum ab eodem mediatore Dei et hominum, per manum sacerdotis et inuocationem diuini nominis conficiatur, imagines uero nullius manus impositionis uel consecrationis mysterio indigentes, non ab aliis nisi ab his qui pictorie artis experientia imbuti sunt et conficiendorum colorum peritiam habent, uel ab his qui fabrilis uel celature uel certe alicuius artis comperta institutione et cognita ui materie uultus componunt, formari et compaginari noscantur. Et nimirum ad norum consecrationem sacerdos infulatus, circumstantis populi deprecationes suis precibus miscens, cum interno rugitu memoriam faciat Dominice passionis,  et ab inferis resurrectionis, necnon et in celos gloriosissime ascensionis, et hec perferri per manus angeli in sublime altare Dei et in conspectum maiestatis deposcat: pictor uero patrandi operis loca congrua appetens, in harum formatione colorum tantum uenustatem et operis supplementum querat. Nimium igitur nimiumque a ueritatis, rationis et discretionis tramite distat, qui corpori et sanguini Dominico imagines equiparare conatur. Nam Melchisedech rex Salem, sacerdos Dei summi, in typo Dominici corporis et sanguinis, non imaginem quamdam, sed panem et uinum legitur obtulisse. Nam et Mosaico ore in prefiguratione nostri Redemptoris, cuius carnem in remissionem peccatorum sumimus, et sanguinis tinctione percutientis  angeli impetum euadimus, agnus per familias comedi iubetur, et colendarum uel adorandarum imaginum usus omnino abdicatur. Psalmographus quoque et panem angelorum, Christum uidelicet, ab hominibus manducandum, et imaginum conditores similes his que conduntur imaginibus fieri suauisona modulatione cantauit. Ipse namque auctor humani generis, qui pro salute nostra carnem nostri causa non est dedignatus accipere, cum et ueteris Testamenti terminum et Noui, appropinquante sue sacratissime passionis die, salutiferum constitueret initium, et in se lapide angulari duos ex aduerso parietes connectens, et secundum Apostolum faciens utraque unum, accepto pane, benedicto ac fracto, hoc salutare discipulis dedit preceptum:  Accipite, inquit, et manducate, hoc est corpus meum: similiter et calicem postquam cenauit accipiens, dedit discipulis suis dicens, Accipite et bibite: hic est enim calix sanguinis mei Noui et eterni Testamenti qui pro uobis et pro multis effundetur in remissionem peccatorum. Hec quotiescunque feceritis, in mei memoriam facietis . Cum ergo istius euidentissimi et sacrosancti mysterii et per ueteris Testamenti mysticas figuras, et per Noui institutionem salutiferum et luce clarius teneat Ecclesia documentum, adorandarum imaginum huic non est cequandus insolentissimus usus, qui uidelicet non solum fieri non iubetur, uerum etiam et per paginam ueteris Instrumenti interdicitur, et in Noui serie Testamenti non solum non conceditur, uerum etiam reprehenditur.  Qui enim dixit: Caro mea uere est cibus et sanguis meus uere est potus ; et: qui manducat meam carnem et bibit meum sanguinem, in me manet et ego in illo , non dixit: Imago mea uere est uita, et pictura nomini meo ascripta uere est salus, et qui pingit meam similitudinem, et adorat meam imaginem manufactam, in me manet et ego in illo. Et qui dixit, Nisi manducaueritis carnem filii hominis, et biberitis eius sanguinem, non habebitis uitam in uobis , non dixit, Nisi depinxeritis meam imaginem, et adoraueritis meam pictoria arte constructam similitudinem, non habebitis uitam in uobis. Qui igitur dixit: Ego sum panis uiuus qui de celo descendi, si quis ex ipso manducauerit non morietur,  sed habebit uitam eternam, et ego suscitabo eum in nouissimo die ; et iterum: Sicut misit me uiuens Pater, et ego uiuo propter Patrem, et qui manducat me, ipse uiuit propter me ; et iterum: Hic est uerus panis Dei qui de celo descendit, et uitam tribuit mundo: qui manducauerit ex eo permanet in eternum, et panis quem ego dabo ei caro mea est pro mundi uita. Qui credit in me non esuriet neque sitiet unquam , nichil tale uspiam de imagine legitur dixisse, cum uidelicet, ut prefati sumus, commemorationem sue sacratissime passionis non in artificum, non in mundanarum artium opificiis, sed in consecratione sui corporis et sanguinis constituerit, nec fidem et confessionem suam in picturis, sed in ore et corde fieri decreuerit, dicente Scriptura: Corde  creditur ad iustitiam, ore autem confessio fit ad salutem . Cum enim dicit: Si manseritis in me et uerba mea in uobis manserint , euidentissime ostendit non imagines in nobis et nos in imaginibus permanere debere, sed nos in se per fidem, et uerba sua in nobis per lectionis studium et operis complementum necessario mansura designat. Paulus quippe apostolus, uas electionis, corporis et sanguinis Dominici sacramentum non omni sacramento equiparandum, sed pene omnibus preferendum esse conspiciens dicit, Probet enim se homo, et sic de pane illo manducet, et de calice bibat. Qui autem manducat et bibit indigne, iudicium sibi manducat et bibit . Cum ergo tante sollicitudinis studio probandos eos qui ad hec sumenda accedunt ostendat,  et qui negligenter et indigne ad hec percipienda conueniunt, tante animaduersionis telo feriat, nichil huic simile de his qui imaginum adorationem refugiunt profert, sed e contrario de his qui male imaginibus utuntur dicit: Et mutauerunt gloriam incorruptibilis Dei in similitudinem corruptibilis hominis , et cetera. Multum igitur, et ultra quam mentis oculo perstringi queat, distat sacramentum Dominici corporis et sanguinis ab imaginibus pictorum arte depictis: cum uidelicet illud efficiatur operante inuisibiliter spiritu Dei, he uisibiliter manu artificis; illud consecretur a sacerdote diuini nominis inuocatione, he pingantur a pictore humane artis eruditione; illud angelicis manibus in sublime Dei deferatur altare, he humanis manibus per artem  structe ad mirantium intuitus ponantur in pariete; per illud peccata remittuntur, per has si incaute abutantur adiiciuntur; illud in uirtute nec quo crescat habet, nec ullo modo minuitur, he pro artificis ingenio in pulchritudine et crescunt et quodammodo minuuntur; illud confirmat noua antiquitas et antiqua nouitas, has plerumque corrumpit cariosa uetustas; illud est uita et refectio animarum, he cibus tantummodo oculorum; illud ducit per esum ad celestis regni introitum, he rerum gestarum deferunt memoriam per intuitum; illud aboleri ab Ecclesia nec in persecutionibus potuit, harum interdum colorem guttarum inluuies abluit; et cum sine illius perceptione nemo saluetur, sine istarum uero obseruatione  omnes qui recte fidei sunt saluentur, constat eas a nullo eorum qui sane mentis intelligentiam habent, tanto mysterio equiparandas. Qui ergo absolute omnes imaginum adoratione carentes anathematis uinculo nituntur obligare, querendum ab eis est quid de apostolis sentiant, quos nulla docet catholice Scripture series imagines uspiam adorasse? et tamen nullus fidelium ambigit, non solum eos, sed etiam eorum sequipedas celestia regna penetrasse: quidue de martyribus, qui a fonte baptismatis confestim per lictorum manus sine adoratione imaginum ad celestia regna migrabant? quidue de infantibus, qui originali noxa per lauacrum regenerationis abluti, et necdum per corporales sensus aliquid huiuscemodi agere ualentes, pene ante celestia regna quam  terrenorum gressuum efficaciam appetere meruerunt? Si omnes imaginum adoratione carentes secundum illorum falsissimam opinionem pereunt, infantes baptismatis unda loti et corporis Dominici edulio et sanguinis haustu satiati, qui necdum imagines adorare ualuerunt et sic e seculo migrauerunt, pereunt: et si pereunt, ueritatis uerbum cassatur dicentis: Sinite paruulos uenire ad me: talium est enim regnum celorum . Non autem ueritatis uerbum infantibus regnum celorum promittentis cassatur, non igitur pereunt omnes imaginum adoratione carentes.



CAPUT XXuIII. Quanta ratione mysterium Dominice crucis ab imaginibus distet, quas quidem illi eidem equiparare contendunt.


Quot excellentie prerogatiuis quotue uirtutum insignibus mysterium Dominice crucis manufactis imaginibus, quas illi temere ei equiparare affectant, emineat, opere pretium est breuiter pandere, quanquam nostra prosecutione prorsus explicari nequeat. Hoc enim uexillo antiquus hostis, non imaginibus, uictus est: his armis, non colorum fucis, diabolus expugnatus est; per hanc, non per picturas, inferni claustra destituta sunt; per hanc, non per illas humanum genus redemptum est. In cruce namque, non in imaginibus, pretium mundi pependit. Illa itaque ad seruile supplicium, non quedam imago, ministra exstitit; hoc est nostri regis insigne, non quedam pictura, quod nostri exercitus indesinenter  aspiciunt legiones: hoc est signum nostri imperatoris, non compaginatio colorum, quod ad prelium nostre sequuntur cohortes. Non igitur quedam materialis imago, sed Dominice crucis mysterium est uexillum, quod in campo duelli, ut fortius confligamus, sequi debemus; arma, quibus libertatem tueri ualeamus; munitio, qua infestantium hostium incursus euitemus. Est enim cassis qua diabolici ensis impulsio quatitur; est clypeus, qui ad resistendum illius missilibus telis opponitur; est thorax, quo illius spiculorum siue pilorum illisio ignita frustratur. Hoc est munimen, quo illius flexuose fraudis meandros et callida machinamenta deuincimus, ne uincere ualeat tentatos, quos primi  hominis tenuit suasione captiuos. Per crucis lignum, non per imagines, antiqui illius sceleris facinus diluitur, quod in protoplasto per ligni esum contractum est. In crucis hamo, non in quadam pictura, criminum auctor captus est, cum ratione potius quam dominatione, et iustitia potius quam potentia constrictus, predam compulsus est euomere, quam absorptam iam dudum noscebatur tenere. Non ergo per materiales ab opificibus conditas imagines, sed per crucis mysterium, que a Iudeis putatur scandalum, a gentibus stultitia, superba seculi et inflata sapientia corruit. Nec per picturam quamdam, sed per crucem patuit, quod stultum Dei est quanto sit hominibus sapientius, et quod infirmum Dei est, quanto sit fortius hominibus. Interrogemus  igitur doctorem gentium, interrogemus egregium predicatorem: dicat nobis utrum in imaginibus an in cruce Christi glorietur. Mihi, inquit, absit gloriari nisi in cruce Domini nostri Iesu Christi, per quem mihi mundus crucifixus est et ego mundo . Dicat etiam utrum ut Deo uiueret, imaginibus an cruci confixus sit. Ego, inquit, per legem legi mortuus sum, ut Deo uiuam, Christo confixus sum cruci: uiuo autem iam non ego, uiuit uero in me Christus . Dicat etiam utrum in intelligendis colorum fucis, et imaginum formis, aut materiarum qualitatibus, an ad intelligendum que sit latitudo crucis et longitudo, sublimitas, et profundum, illuminatos cordis oculos habere debeamus. Ut possitis, inquit, comprehendere cum omnibus sanctis  que sit latitudo, et longitudo, et sublimitas, et profundum . In exponendis igitur his tanti predicatoris uerbis nec nostros sensus temere ostentare, nec alienos furari debemus, sed hos quos a beato Augustino in libris de Doctrina Christiana positos reperimus, nos quoque ponamus. Latitudo ergo est transuersum lignum quo extenduntur manus; altitudo, que a transuerso ligno incipiens superius eminet, ubi fuit caput; longitudo uero est que a transuerso ligno incipiens usque ad terram desinit; profundum uero, quod terre infixum absconditur, ex quo ligno crucis omnis uita sanctorum describitur, qui tollentes crucem suam et mortificantes membra sua que sunt super terram, Christum  sequuntur: quorum quanto exterior homo corrumpitur, tanto interior renouatur de die in diem, et spe eterne requiei gaudentes cum hilaritate bonis operibus insistunt. Hanc hilaritatem significat crucis latitudo in transuerso ligno, ubi figuntur manus, per manus enim opus intelligitur; per latitudinem, hilaritas operantis, quia tristitia facit angustias; porro per altitudinem crucis, cui caput adiungitur, exspectatio sempiterne retributionis de sublimi iustitia Dei significatur, ut et ipsa opera bona non propter beneficia Dei terrena ac temporalia facienda credantur, sed potius propter illud quod desuper sperat fides que per dilectionem operatur. Iam uero per longitudinem, qua totum corpus extenditur, ipsa tolerantia significatur, ut longanimes  permaneamus: unde longanimes dicuntur qui tolerant. Profundo autem, hoc est, parte illa ligni que in terre abdito affixa latet, sed inde consurgit omne quod eminet, inscrutabilia indicantur iudicia Dei, de quibus occulta eius uoluntate uocatur homo ad participationem tante gratie, alius sic, alius autem sic. Sed quid tantum in apostolicis sermonibus immoramur? Quid tantum per eius sensus latissimos campos euagamur? ueniamus, ad Dominum, sedeamus cum Maria ad pedes eius, audiamus uerbum ex ore eius, audiamus eum in seipso, quem hactenus in Apostolo loquentem audiuimus. Audiuimus ergo quid de cruce dixerit doctor gentium, audiamus quid dicat Creator gentium; audiuimus egregium predicatorem, audiamus rerum  omnium Conditorem: Si quis, inquit, uult post me uenire, abneget semetipsum, et tollat crucem suam et sequatur me . O mirum preceptum, o salutifera exhortatio, o uitale tonitruum! dixisti, o fons lucis, dixisti, o origo bonitatis, eo quod deponentes ueterem hominem cum operibus eius, denegemus nosmetipsos, tollamusque unusquisque crucem suam, et mundo crucifigamur, mundusque nobis crucifigatur, ut per carnales cruciatus et per mortificationem membrorum nostrorum que sunt super terram, uiuamus tibi uel potius tu uiuas in nobis: et tanto mysterium crucis extulisti, ut et tu per eam principatus et potestates et omnem inflationem mundi euacuares, et in crucis nomine, que quotidie te secuturis portanda est,  ardorem tue dilectionis uel ceterarum uirtutum emolumenta designares. Dic etiam quod de imaginibus preceptum, quas quidam sacrate cruci equiparare nituntur, constituas. Reddite, inquam, que sunt Cesaris Cesari, et que Dei Deo . Si ergo crucem tollere et te, qui per crucem triumphans terrena celestibus sociasti, sequi, et imaginem Cesaris Cesari reddere debemus, non sunt imagines cruci equiparande, non adorande, non colende, sed huic mundo cum ceteris que mundi sunt relinquende, et tu solus adorandus, tu solus sequendus, tu solus colendus es, qui in unitate substantie cum Patre et Spiritu sancto perpetim regnas.



CAPUT XXIX. Quod presumptiue et indocte eas Tarasius cum sequacibus suis sacratis uasis equiparare non formidet.


Facile quisque falletur in minimis qui facillime fallitur in magnis, nec mirandum si breuium et pene inuisibilium erroris iaculorum ineuitabiliter perferat ictus qui euitare nequit immanes et ad euitandum faciles pilorum impulsus. Quid itaque mirandum est si sacris uasis Tarasius et, cui prefuit, synodus, imagines equiparare nitatur, cum arce testamenti Domini et omnibus que in ea et que circa eam fuisse noscuntur, siue mysterio Dominice crucis, necnon corporis et sanguinis Dominici euidentissimo et nostre salutis aptissimo sacramento, eas equiparare conetur. Cuius uidelicet in cequandis  his sacris uasis error cum magno poterat admirari stupore, nisi tanto preueniretur errore. Quanta ergo excellentia uasa diuino cultui mancipata imaginibus emineant, diuine legis instrumenta demonstrant: cum utique illa, precipiente Domino, per Moysen in testimonii tabernaculo condita, et instituente uatum sanctissimo Dauid per Salomonem in templo Hierosolymis condita atque dicata, et typicorum sensuum arcana significauerint, et in his que ad Dei cultum pertinent diuturni ministerii officium gestauerint. He autem salua ratione Cherubim, siue boum et leonum, qui non ad adorandum sed ad rerum futurarum significationem conditi sunt, non solum a quoquam sanctorum non condite uel dedicate, sed pene cunctorum diuine legis oraculorum  testimoniis usquequaque sunt abdicate. Hec quoque uasa que ad peragenda nostre redemptionis mysteria sancta habet Ecclesia, semper sunt fidelibus necessaria, semperque in diuino cultu officiosa. In uasis igitur Deo sacrificium, non in imaginibus offertur: in uasis thymiamata, luminaria uel cetera diuinis cultibus apta, non in imaginibus dedicantur; in quibus tamen et si quedam imagines sunt, non ideo sunt ut adorentur, aut quasi sine his sacrorum carismatum munus uilescere queat, sed ut pulchrior his impressis materiarum qualitas fiat: denique sine imaginibus et lauacri unda, et sacri liquoris unctio percipi, et thymiamata adoleri, et luminaribus loca sancta perlustrari, et corporis et sanguinis Dominici consecratio  effici potest, sine uasis uero nunquam. Nam et nostre salutis auctor cum et ueteri Testamento terminum et Nouo initium poneret, non imaginem, sed calicem accepisse perhibetur, et per prophetam Dominus non ait, Mundamini, qui fertis imagines, sed, Mundamini qui fertis uasa Domini . Babylonicus ergo rex non ob alicuius iniuriam imaginis corripitur, sed quia uasa diuinis cultibus officiosa, que abauus de Iudea allata in delubris suorum posuerat idolorum, religionis siquidem et reuerentie causa, inter comessationes delubris eximi, et usibus humanis exhibita peregrinari censuerit, et presago miraculi stupore attonitus, que sibi uentura essent audiuit, et inter hostiles cuneos uite pariter regnique iacturam sensit. Qui prophetas  scit, ea que dicimus cognoscit.



CAPUT XXX. Contra eos qui dicunt, Sicut diuine Scripture libros, ita imagines ob memoriam uenerationis habemus, nostre fidei puritatem obseruantes.

Si hic error quo diuine Scripture libris imagines equiparare nituntur, ceteris eorum erroribus comparetur, quanquam erga se sit magne enormitatis, aliis uero comparatus, quibus eas et arce Domini, et corporis et sanguinis Dominici sacramento, et crucis mysterio equiparare nisi sunt, minor procul dubio reperitur, presertim cum nec illis, nec istis rite equiparari possint: cum uidelicet ille solius Dei altissimo arcanoque ac presago iudicio sint ante secula predestinate,  et per momenta seculorum ad humane salutis emolumenta clementi exhibitione concesse, habeantque auctores sanctos ac uenerabiles uiros uirtutum lampadibus et miraculorum insignibus coruscantes, uel certe ipsum Dominum, qui corporis et sanguinis sui mysterium siue crucis sacramentum nostre saluti congruum concessit: iste uero et gentilium auctorum uanitate prolate sint, et nullam salutis exhibitionem, nullam sacramenti alicuius mortalibus prerogatiuam adducant, sed oculis tantummodo faueant, per quos quasi per quosdam legatos gestarum rerum memoriam cordibus mandent. Eo etenim tempore quo Moyses cum populo Dei in eremo morabatur, et precipiente Domino sacre legis doctrinam et ceremoniarum sacratissimos ritus populo  tradebat, et genus humanum ad diuini cultus eruditionem informabat, Cecrops quidam rex Atheniensium demonico illectus ueneno, rudes gentilium mentes ad imaginum simulacrorumque et ad uanorum deorum culturas excitauit; et quo tempore populus Dei mandata uite percepit, hoc ille illiciendis animabus perpetue mortis pocula et diuturni erroris seminaria preparauit: de quo est illud Sedulii:

Quos lethale malum quos uanis dedita curis
Attica Cecropei serpit doctrina ueneni.
Unde imaginum usus, qui a gentilium traditionibus inoleuit, sacre legis libris equiparari nec debet nec ualet, quia in libris, non in imaginibus, doctrine spiritalis eruditionem discimus. Non enim ait Paulus apostolus: Quecunque picta sunt, ad nostram  doctrinam picta sunt, sed ait: Quecunque scripta sunt, ad nostram doctrinam scripta sunt , ut per patientiam et consolationem Scripturarum spem habeamus ad Deum. Nec ait, Omnis pictura, sed, Omnis Scriptura diuinitus inspirata utilis est ad docendum, ad arguendum, ad erudiendum, ut perfectus sit homo Dei ad omne opus bonum instructus . Quinquagesimo denique die post agni immolationem et maris rubri transitum, Dominus in montem Sinai descendens, legem, non pictam, sed scriptam Moysi dedit, et in tabulis lapideis non imagines, sed apices qui indices rerum siue signa uerborum esse perhibentur, tradidit. Idem quoque Moyses originem mundi non pingendo, sed scribendo edocuit, et omnia que per spiritum prophetie, siue de preteritis  cognouit, ut ea que de mundi principio, de creatione hominis, de diluuio, siue de ceteris patriarcharum per ordinem historiis promulgauit, siue que presenti sibi tempore fiebant, ut ea que per Balaam siue Balaac, siue per ceteros qui illi absentes erant, agebantur, comperit, siue ea que de futuris Spiritus sancti flamine afflatus intellexit, ut est illud quod de preuaricatione populi Iudeorum siue de eorum captiuitate uel etiam de aduentu Christi dixisse legitur: in quinque libris adnotans non pingendo, sed scribendo seculis post futuris Domino imperante mandauit; nec de eo scribitur: Accepit picturas, sed, Accepit librum Moyses et recitauit in aures populi uerba libri . Unde et Apostolus scribit: Lecto  enim omni mandato legis a Moyse uniuerso populo ; et post pauca: Ipsum quoque librum et omnem populum aspersit , ut nosse possimus legislatorem non fucatis picturis, sed saluberrimis Scripturis usum fuisse. Iosue etiam successor eiusdem Moysi, qui cum populo Dei Iordanem sicco pede transiit, et Chananitidis gentis prostratis regibus repromissionis terram filiis Isrel sorte diuisit, typumque mediatoris Dei et hominum gessit: qui transactis ueteris legis ritibus per baptisma populum Dei ad terram repromissionis adducit, et prostratis uitiorum siue eriarum potestatum tyrannis, patrie celestis fidelibus predia confert cuncta, que tempore suo sibi uel populo cui preerat, contigerunt, scribendo potius quam pingendo memorie posteritatis  mandauit. Samuel quoque, magne sanctitatis et excellentie uir, qui matri petenti post magnam orationis instantiam diuino munere collatus est, et ab ipsis cunabulis in Domini tabernaculo militia prophetali militauit, et in deliniendis regibus exemplar exstitit, historias Iudicum, siue Ruth, uel etiam Regum usque ad Dauid non imaginibus, sed apicibus prenotauit. Et post hunc per Dauid res suo tempore geste conscripte, siue ceterorum regum historie aut per reges, aut per prophetas qui tunc temporis fuere, conscripte, usque ad Ieremiam, qui omnes regum historias in unum colligens, Malachim totum edidit ad nostram usque memoriam, non per picturam, sed per scripturam, delate sunt. Prophete etiam singuli qui libros habent, prophetias suas post futuris seculis  profuturas, non in picturis, sed in scripturis constituere. Unde et Daniel non in coloratis figuris, sed in libris intellexit numerum annorum quo populus Dei in captiuitate Babylonica detineri deberet. Ait enim: Ego Daniel intellexi in libris numerum annorum in quo factus est sermo Domini . Dauid quoque sanctissimus prophetarum, qui de Christi incarnatione, natiuitate, passione, morte, resurrectione, gloria, regno, sicut ceteris Patribus in eiusdem Domini secundum humanitatem genealogia prelatus est, ut uidelicet idem Dominus filius Dauid nuncupetur, ita etiam ceteris uberius apertiusque cantauit: ita in persona Christi dixisse legitur, In capite libri scriptum est de me . Non enim ait pictum, sed scriptum: nec in capite parietum  siue tabularum, sed in capite libri. In capite itaque libri Geneseos, qui utique cunctorum librorum caput est, ita scribitur, In principio creauit Deus celum et terram ; in principio, id est, in Filio, ipse enim Iudeis interrogantibus quis esset, respondit: Ego sum principium, quia et loquor uobis . Potest etiam et in hoc uersu primi psalmi principium intelligi, qui de Christi incarnatione adoritur, et per octauam speciem definitionis quam dialectici , id est per priuantiam contrarii eius quod definitur, Christum non abisse in concilio impiorum , id est, detestabiles cogitationes quas sibi genus humanum peculiariter uindicat, non habuisse demonstrat; et in uia peccatorum  non stetisse , id est, actus uitiose conuersationis penitus euitasse, sed in mundo uenientem mundi uitia immaculata conuersatione transisse predicat: nec eum in cathedra pestilentie sedisse, id est, doctrinas abominabiles, que pestilentis dogmatis uenena disseminant, sed mundi uulnera medicabili predicatione sanasse declarat: eumque tribus illis modis quibus humanos constat prouenire errores, cogitatione, facto uidelicet et dicto, modis omnibus caruisse commemorat, declaratque eum nec impium fuisse qui in Deum peccasset, eo quod nequaquam in Deum peccauerit qui semper utique uoluntatem Patris fecerit; nec peccatorem qui in se deliquerit, qui utique ait: uenit enim princeps mundi huius et in me non inuenit quidquam ; nec  pestilentem qui nunquam proximum depopulatus sit atque leserit, qui in hoc uenit ut saluum faceret quod perierat . Hec enim figura apud grammaticos pro eo quod singula uerba singulis quibusque apte clausulis ibi subiunguntur, , et pro eo quod dictiones plures simili modo finiuntur, ut, abiit, stetit, sedit, nuncupatur. Merito igitur hic psalmus qui est caput libri, et in cuius capite de Christo scriptum est, titulo caret: siue quia capiti nostro, quod est Christus, nichil preponi debet, qui est uerbum, principium; siue quia hic psalmus ceterorum psalmorum tituli et, ut ita dixerim, prefationis locum tenet: quoniam, quanquam alii psalmi de Christo multa dicant, nullus tamen de eius que fuit in terris conuersatione tam euidenter loquitur: qui  cum eum per octauam speciem definitionis, per ea que non fecerit beatum definierit, protinus ad secundam nichilominus definitionis speciem que ab artigraphis , id est notio, dicitur, conuolauit, et per ea que egit quasi per quedam signa in notitiam deuocata, non quid sit, sed quid egit, specialiter indicauit dicens, Sed in lege Domini fuit uoluntas eius, et cetera . Quia uero paulo longius capitis libri dulcedine capti a causa secedentes euagati sumus, restat ut ad propositum redeamus. ueniamus nunc ad Euangelia, uideamus utrum euangeliste, an ipse Dominus, imaginum an Scripturarum fecerint mentionem. Ait enim Euangelista: Sicut scriptum est in libro sermonum Isaie prophete  . Scriptum dixit, non pictum, et in libro, non in quadam materia; et idem Dominus ac Redemptor noster dum antiqui hostis machinamenta destrueret, siue in plurimis sue predicationis locis, Scripturarum, non picturarum, exempla protulisse perhibetur: et dum mulier in adulterii reatu comprehensa, eique stipante caterua oblata fuisset, et Pharisei illius deceptione pleni syllogismi qui a secularium litterarum magistris , id est, ineuitabilis, nuncupatur, cornua euitans, qui nec crudelis esset sanguinisque effusionem consentiens, qui per seueritatem legalis rigoris adulteram lapidare iussisset, nec legis transgressor peccatorumque fautor, qui contra legis sententiam eamdem indemnem dimittere iussisset, sed iustus et mansuetus grauissime eos  propositionis telo, ut pote celestis philosophus, perculisset, illis sua quibusque facinora audire timentibus altero post alterum abeuntibus, digito in terra non pinxisse, sed scripsisse perhibetur, ut cuius digito olim in lapide propter significandam duritiam cordis Iudeorum lex scripta est, ipsius nichilominus digito in terra cordis gentilium, que diuini uerbi semina accipiens fructus dignos suo Conditori quotidie affert, euangelica lex scriberetur, quatenus et per lapideas tabulas rigor ueteris testamenti et duritia Isrelitice gentis, et per terram que digito Domini scripta est gentilium ad credendum et ad fructus afferendos mollia corda siue suauitas testamenti noui innueretur. Apostoli denique, de quibus per prophetam dictum est: Quam pulchri sunt pedes qui  annuntiant pacem et predicant salutem ! qui euntes ibant et flebant mittentes semina sua, qui per multas uidelicet temporales tribulationes diuini uerbi semina iaciebant, et cum exsultatione uenturi sunt ad illud generale examen, portantes manipulos, populos uidelicet per suam predicationem ad fidei documenta conuersos, non imagines, sed epistolas ad diuersas mundi partes destinasse leguntur: nec per picturas genus humanum ab idolorum cultibus ad uere fidei puritatem reuocauere, sed per Scripturas, quibus Redemptor sensum aperuit, non ut intelligerent picturas, sed Scripturas. Scriptum est enim: Tunc aperuit illis sensum, ut intelligerent Scripturas . In Euangelio quoque legitur: Multa quidem et alia signa fecit iehsu in conspectu discipulorum  suorum, que non sunt scripta in libro hoc. Hec autem scripta sunt, ut credatis quoniam iehsu est Filius Dei, et ut credentes uitam habeatis in nomine eius . Ioannes quoque qui de arcano Dominici pectoris nectarea hauriens fluenta, celestia pocula arentibus cordibus propinauit, dum Cesareis iussibus in Pathmos insula relegatus Dominici calicis gustum ante sibi promissum acciperet, et celestibus plenus mysteriis secreta quedam, Domino reuelante, audiret seu cerneret, scribere ea in libro, non pingere iussus est. Et in septem Ecclesiis unam sanctam catholicam siue apostolicam Ecclesiam septiformis gratie Spiritu plenam non pingendo, sed scribendo admonuit. Dictum enim illi superne uocis tonitruo est: Quod uides scribe in libro, et mitte septem ecclesiis  . Unde datur intelligi, non picturas, sed Scripturas ad nostre fidei eruditionem esse concessas. Quam ergo sit incautum quamque a ratione remotum dicere: »Sicut diuine Scripture libros, ita imagines ob memoriam uenerationis habemus,« facile intelligere potest quisquis diuinarum Scripturarum cognitionem habet. In illis inueniuntur arma quibus contra aduersa confligatur, quibus uitia reprimantur, quibus uirtutes erigantur, quibus gule concupiscentia uigiliis et compunctione cordis reprimatur, quibus fornicatio contritione cordis et corporis afflictione, orationum instantia, laboris exercitio, metuque suppliciorum uel amore eterne patrie refrenetur; quibus inuidia amore fraterne dilectionis et  celestis regni desiderio, quod non nisi concordes adipiscuntur, superetur; quibus ira modestissime patientie grauitate et acumine rationis et equanimitatis munere frangatur; quibus auaritia eleemosynis et spe eterne retributionis calcetur, quibus tristitia fraternis alloquiis, assiduis lectionibus uel orationibus pellatur, quibus arrogantia metu amittendarum uirtutum, cum qua ille haberi non possunt, et accessus uane glorie, qui est uirtutum inimicus, secluditur; in quibus superbia metu diabolice ruine et exemplo humilitatis Christi conteritur. In illis inueniuntur instrumenta fructus iustitie, id est, caritas, gaudium, pax, patientia, longanimitas, bonitas, benignitas, fides, modestia, continentia. In illis inuenitur medela, qua nec sapientes in sua sapientia gloriantes,  nec fortes in sua fortitudine confisi periclitentur, nec simplices siue infirmi sua impossibilitate deiiciantur; qua nec letos nimia letitia extollat, nec tristes nimia animi contritio afficiat; qua nec diuites rerum opulentia elatos efficiat, nec pauperes rerum indigentia frangat. In illis inuenitur norma per quam instruitur qualiter prelati erga subditos, et subditi erga prelatos agere debeant, qualiter coniugia diligantur, qualiter secularia consilia prudenti deliberatione tractentur, qualiter patria defendatur, hostes pellantur, extranearum domesticarumque rerum administratio habeatur, et ut cuncta breuiter complectar, in illis et anime perpetuus cibus, et presentis uite doctrina et sapientia que decor est uite, et uite perpetue documenta continentur. Est enim  thesaurus nullo bono carens, omnibus bonis redundans, ad quem quisquis deuotus accedit, quidquid fideliter querit, feliciter se acquisisse gaudet. Esto mundane sapientie et secularis schole quemquam amor oblectat, accedat ad diuine legis armaria, que sapientes mundi sicut meritorum celsitudine, ita etiam tempore precedit, et liberalium studiorum profunditates, quas scit cognouisse, et quas nescit inuenisse se gaudeat. Illic inueniet et recte locutionis decorem, etymologias nominum, schematum uarietates, tropicas perplexiones, de quibus beatus Augustinus ait, »Sciant autem litterati modis omnium locutionum, quos grammatici Greco nomine tropos uocant, auctores nostros usos fuisse;« quos tamen tropos, id est modos locutionum, qui nouerunt,  agnoscunt in Litteris sanctis, eorumque scientia ad eas intelligendas aliquantulum adiuuantur; inueniet etiam historias, metra, que omnia proprie artis grammatice sunt. Sed dicet fortassis aliquis, Non illic metrorum scansiones et temporum certas dimensiones inuenio; cognoscat multa in diuinis Scripturis metra, plures rhythmos esse, sed translatio lingue non eadem sinit habere temporum interualla in peregrina, que habentur in propria, cum tamen eosdem sensus easdemque rerum proprietates habeat: quia et si quis nobis debitor aurum reddat, non multum distat cum non unius sit monete cum illo quod acceperat, si tamen unius sit ponderis uniusque fulgoris. Nam ut beato Hieronymo Hebraice lingue  peritissimo docente didicimus, quedam diuine Scripture Hebreo dactylo spondeoque, quedam anapesto, quedam uero iambo iuxta artis rigorem decurrunt. Illic etiam inueniet nitorem et copiam eloquentie, genera causarum et status; illic exordia quibus beneuoli, dociles uel attenti auditores fiunt; illic narrationes apertas et breues, causas etiam et longas, que non nisi Spiritu sancto reserante panduntur; illic conclusiones quibus proprietas rerum monstratur; argumentationes quibus animi audientium concitantur ad implenda ea que dicuntur; illic leges siue sententie, illic magna granditer, parua submisse, mediocria temperate promuntur; illic prosopopeiam, ethopeiam uel omnes figuras locutionum que a rhetoribus traduntur  inueniet, et plures illis angustiores, que percepisse se gaudebit, ad quas nec grammaticorum nec rhetorum schola pertingere potuit; illic quoque inueniet isagogas, que ad inquirendas res lectorem utiliter introducunt; categorias, que predicamentorum utilitate ad inuestigandas res excellunt; definitiones uel modos syllogismorum, que subtili indagatione ea de quibus dubitatur affirmant; topica que dum sint fontes sensuum et origines dictionum, omnibus communiter, grammaticis uidelicet, petis, oratoribus uel etiam philosophis argumenta prestant, que non solum scholastico, sed etiam uulgari et tumultuoso sermoni perpetuo coherent. Nam quanquam tumultuosus, quanquam uulgaris sit sermo, si pro quibuslibet uite utilitatibus profertur,  ad topica ueniet; per ea quasi per quedam magisteria locales regulas quibus euagari aut non possit aut non debeat, inueniet; in illis etiam terminum, qui sine sensus dispendio transgredi difficile sit, se reperisse cognoscet. Et ut cuncta breuiter dicam, omnis sermo, nisi ad topica uenerit, indefinitus procul dubio remanebit. Illic , quarum scrupulosis semitis et laciniosis diuerticulis profunditas inueniendorum sensuum dubiorumque affirmatio inuenitur, quibusque syllogismorum uel ceterarum argumentationum silua exoritur, que omnia proprie artis sunt dialectice. Illic in numeris per arithmeticam artem arcana sensuum profunditatesque reperiet, quoniam, dicente eadem Scriptura, Omnia in  mensura et numero et pondere Deus fecit . Illic etiam musice non solum consonantias instrumentaque quibus plerique sanctorum Patrum usi sunt, sed etiam repertorem inueniet.

Inueniet quoque terrarum situs dimensionesque, que proprie artis sunt geometrice. Nec non et quorumdam siderum cursus et positiones, et temporum uarietates, mensium annorumque siue horarum curricula, diem etiam et causam conditionis siderum, que proprie artis sunt astronomie, illic reperisse se studiosus quisque cognoscet. Sed dicit forte aliquis, Nec nomina principaliter disciplinarum, nec uniuscuiusque discipline singillatim partes, nec uniuscuiusque partis membra singillatim in sacris Litteris inueniuntur; quibus breuiter respondendum  est: Omnia in Scripturarum sanctarum amplissimis pratis per partes inueniri posse que artigraphi in suorum hortorum areolis posuere: inueniuntur, inquam, uirtute sensuum, non in promulgatione uerborum; in radicum profunditatibus, non in foliorum lapsibus. Sic enim in profunditate diuinarum Scripturarum liberales artes ab studiosis quibusque cernuntur, sicut uina in uitibus, segetes in seminibus, frondes in radicibus, fructus in ramis, arborumque magnitudines sensu contemplantur in nucleis. Est plane diuina Scriptura uerax, est fixa, est casta, est celestis magisterii instrumentum, et eterna predicatio purissimo nitens eloquio, est lux mortatalium, dicente Propheta: Lucerna pedibus meis uerbum tuum, Domine, et lumen semitis meis ; est uiuax et mori nesciens, dicente Apostolo: uiuus est Dei sermo et efficax, et penetrabilior omni gladio ancipiti, et pertingens usque ad diuisionem anime ac spiritus ; est tenebrarum discussio, Salomone attestante qui ait: Lucerna est mandatum legis, et lux uite, et increpatio, et disciplina ; de quo per Isaiam dicitur: De nocte spiritus meus uigilat ad te, Deus, quia lux precepta tua sunt super terram . Semper enim uitalia iubet, noxia prohibet, terrena remouet, celestia persuadet. Est, inquam, fons ethereo de margine scaturiens, de quo quanto amplius hauritur, tanto minus expenditur, et quanto in plures partes deriuatur, tanto amplius in sensibus augmentatur; est pecunie marsupium, de quo nec ea que dantur amittuntur, nec  diminutionem assiduus dandi usus affert, sed quanto inde amplius dandi deuotione eiicitur, tanto illud magis magisque completur. Nihil igitur horum que perstrinximus, siue his similium, que breuitatis studio pretermisimus, in imaginibus, o imaginum adorator, o rerum insensatarum cultor, inuenire posse te constat, que dum his omnibus meritorum prerogatiuis careant, dolendus potius quam mirandus es cur eas diuine Scripture libris, in quibus tot bona reperiuntur, equiparare affectes? Tu qui fidei tue puritatem in imaginibus conseruare te dicis, supplex eis astare memento cum thymiamatibus, nos precepta Domini solerti indagatione perquiramus in diuine legis codicibus. Tu luminaribus perlustra  picturas, nos frequentemus diuinas Scripturas. Tu fucatorum uenerator esto colorum, nos ueneratores et capaces simus sensuum arcanorum. Tu depictis demulcere tabulis, nos diuinis mulceamur alloquiis. Tu figuris rerum insta in quibus nec uisus, nec auditus, nec gustus, nec odoratus, nec tactus est; nos instemus diuine legi que est irreprehensibilis, in qua testimonium Domini iustitie siue precepta, timor siue iudicia eius inueniuntur. Que singula pulchre Psalmographus per septimam definitionis speciem quam dialectici , id est per translationem, uocant, eo quod rem aliquam breui preconio que sit ostendit, sub senarii numeri perfectione, qui iuxta arithmetice experientiam discipline perfectus habetur, eo quod suis partibus dimensus,  et his iterum in unum redactis, absque ullo detrimento aut incremento sui in se redit; ita definiuit dicens: Lex Domini irreprehensibilis, conuertens animas, testimonium Domini fidele, sapientiam prestans paruulis. Iustitie Domini recte letificantes corda, preceptum Domini lucidum illuminans oculos. Timor Domini sanctus permanens in seculum seculi, iudicia Domini uera iustificata in semetipsa, desiderabilia super aurum et lapidem pretiosum multum, et dulciora super mel et fauum . Que omnia ideo senarii numeri perfectione decorantur, quia quanquam quodam modo inter se distare uideantur, singula tamen ad perfectionem legis, qua uiri sancti perfecti efficiuntur, pertinent. E quibus sicut uno subtracto sextus numerus minime adimpletur,  ita si aliquid detrahatur, perfectionis integritas mutilatur. Lex enim irreprehensibilis est, quia perfecta ueritate consistit, que per Saluatorem non reprehensa, sed potius probatur impleta: Non ueni, inquit, legem soluere, sed adimplere . Et ut nosse possemus Euangelium quoque legem Domini esse, et duobus Testamentis, Nouo uidelicet et ueteri, legem consistere, adiunxit, Conuertens animas , quoniam ueteris Testamenti pagina rigorem habet irreprehensibilis seueritatis; Noui uero conuocationem et mansuetudinem, per quam errantes corrigantur, et ad Christi gratiam animarum conuersio fiat. Testimonium ergo Domini fidele, quoniam quecunque pollicetur Deus plenissima ueritate complentur. Quod testimonium sapientiam  prestat paruulis, non utique superbis nec tumida se elatione iactantibus, sed his paruulis de quibus Apostolus dicit, Nolite pueri effici sensibus, sed malitia paruuli estote . Dat itaque testimonium Pater, dat Filius, dat et Spiritus sanctus; et sicut sunt unius essentie et nature, ita etiam in reddendo testimonio sublimes. De Patre in Euangelio legitur quod testimonium de Filio perhibuerit; de Filio autem Apostolus ad Timotheum scribit: Precipio tibi coram Deo qui uiuificat omnia, et Christo Iesu qui testimonium reddidit sub Pontio Pilato ; de Spiritu quoque sancto idem Apostolus dicit: Nam et ipse Spiritus testimonium perhibet spiritui nostro . Iustitie itaque Domini  recte ideo dicuntur, quia non aliter cognoscitur fecisse quam docuit, nec aliud illi in ore, aliud in opere est. Letificantes sunt corda, quia iustorum mentes eternorum premiorum collatione demulcent; quorum premiorum perceptione confisus erat ille qui dicebat, De reliquo reposita est mihi corona iustitie, quam reddet mihi Dominus in illa die iustus iudex . Nam preceptum Domini recte lucidum dicitur, siue quia a Patre luminum procedit, siue metonymice, quod lucidos efficiat. Illuminat etiam oculos, non carnales, quos nobiscum animantia communes habere noscuntur, sed interiores, qui diuini muneris iubare spiritualiter perlustrantur. Timor autem Domini sanctus permanens in seculum seculi: mista est cum pauore dilectio, que usu seculari  reuerentia nuncupatur. In omni ergo sanctitate uersatur qui suum iudicem et timere cognoscitur et amare. Inter timorem namque Domini et formidinem humanam hoc interest quod formido humana cum tempore commutatur; de ea, ni fallor, dictum est: Perfecta caritas foras mittit timorem . Timor autem Domini a proprio statu nulla temporali conuersione mutatur, sed in idipsum sinceritate bone conscientie perseuerat. Porro iudicia Dei, que et uera et iustificata in semetipsa a propheta describuntur, mandata sunt eius, que in ueteri et Nouo Testamento conscripta habentur, quia reuera ex iudicio sunt prolata. uera, inquam, metonymice et iustificata, quia ueraces et iustificatos obseruatores suos efficiunt. Inter iudicium tamen  Dei et iudicia eius hoc interest, quod iudicium numero singulari illud generale examen est, iudicia uero eius numero plurali sacramenta sunt, que in duobus Testamentis, non in imaginibus nec in picturis inueniuntur, que idem Psalmographus per schema quod Grece , id est augmentum, eo quod paulatim ad superiora concrescat, ita expressit dicens: Desiderabilia super aurum et lapidem pretiosum multum, et dulciora super mel et fauum . Sicut enim lapides pretiosi auro preferuntur in pretio, ita nimirum auro et lapidibus pretiosis mel et fauum dulcedine prefertur. Per hanc enim figuram idem Psalmista susceptorem suum, gloriam etiam et exaltantem caput suum Dominum esse decantat dicens, Tu autem, Domine, susceptor meus es,  gloria mea, et exaltans caput meum . Et Apostolus ait: Quis nos separabit a caritate Christi? tribulatio an angustia? an persecutio? an fames? an nuditas? an periculum? an gladius ? in qua per augmenta nominum rei magnitudo sensim succrescit. Cui quanquam uicina sit figura, que Grece , Latine gradatio dicitur, quando positis quibusdam gradibus siue in laude, siue in uituperatione, semper accrescit, ab ea tamen plurimum distat quod sine ulla iteratione nominum rerum procurat augmenta, uero postremum uerbum quod est in primo commate positum in sequenti membro modis omnibus repetit, sicque uelut catena aliud semper in alio nectitur, ut est illud  Apostoli: Scientes quod tribulatio patientiam operatur, patientia probationem, probatio spem, spes autem non confundit ; item illud: Nam quos presciuit et predestinauit, eos et uocauit; et quos uocauit, illos et iustificauit: quos autem iustificauit, illos et glorificauit . Nam si forte tu, amator uel potius adorator imaginum, interiore pectoris rancore submurmures dicens: Quid necesse est tantum per schemata euagari? cognosces ea nobis amabiliora imaginibus siue pictis tabulis tuis esse, et ideo tantum in illis euagatos esse. Has etenim dulcedines, has refectiones in Scripturis siue in Scripturarum schematibus, nos siue ceteros Scripturarum amatores reperire cognosce, quas tu siue socii tui in figuris, neque in tabulis, in quibus cordis tui puritatem  seruare te dicis, penitus non reperies.



CAPUT XXXI. Quod contra Dominice uocis imperium faciunt hi qui parentes suos anathematizant; et si secundum eorum opinionem predecessores eorum heretici fuere, isti ab hereticis geniti, docti et consecrati sunt: siue de non iudicantis his qui de seculo recesserunt; uel quantum istorum error a parentum errore dissentiat, cum uidelicet illi imagines frangere, isti adorare censuerint.

Denique illi qui eas corpori et sanguini Dominico cequare presumunt, tanto illarum instigantur amore, ut etiam parentes suos qui eas spreuisse noscuntur, anathematizare non dubitent, errorem errori nectentes; cum uidelicet et illis incongruam  et inordinatam exhibeant adorationem, et his uel a quibus per carnis materiam propagati sunt, uel hos per quorum consecrationem et baptismi sacramentum et cetera carismata sumpsere, inopportunam ingerant exsecrationem. Nam si secundum illorum uesaniam omnes imaginum adoratione carentes heretici sunt, constat maiores eorum qui eas non adorauere hereticos fuisse: qui si heretici fuere, neque consecrationes faciendi, neque manus imponendi potestatem habuerunt; qui si hanc non habuerunt, hi qui ab eis hanc se accepisse putant, neque consecrationem neque manus impositionem habent. Item si prodecessores eorum, ut illi aiunt, anathemathis colligatione digni fuerunt, ligandi soluendique potestatem non habuerunt: quam si non habuerunt  omnia quecunque ab eis in Ecclesia gesta sunt cassanda sunt; si omnia abnuenda sunt, gradus et ordinationes abnuenda sunt: si igitur prodecessores illorum anathematis colligatione digni fuerunt, istorum gradus et ordinationes cassanda sunt. Non enim schismaticis et anathematis uinculo colligatis ligandi soluendique, sed idoneis et catholicis potestatem a Domino legimus esse concessam. Parentibus interea honorem impendendum, non solum legalis, prophetica et apostolica, uerum etiam euangelica admonitio docet, dicente Domino, Honora patrem tuum et matrem tuam . Qui enim et per paginam ueteris Instrumenti, et per sui corporis presentiam hoc salutare preceptum contulit, idem Mosaico ore promulgauit dicens, Benedictus  qui honorat patrem suum et matrem suam ; et e contrario: Maledictus qui non honorat patrem suum et matrem suam . Unde perpendendum est et magnopere animaduertendum quante sit arrogantie, quanteque temeritatis et, ut ita dixerim, sceleris, parentes anathematizare, si ille maledictioni subiacet qui eos conuincitur non honorare. Nam cum lex dicat: Non reueles turpitudinem patris tui , et Apostolus: Filii, obedite parentibus uestris , isti utrique precepto reluctari uidentur, cum nec turpitudinem celare, nec honorem nituntur impendere. Sacri igitur canones de non contemnendis parentibus omni occasione seclusa,  hanc uidentur protulisse sententiam: »Quicunque filii a parentibus sub pretextu diuini cultus abscedunt, nec debitam reuerentiam dependunt illis, anathema sint.« Si uero hi qui eis debitam reuerentiam non impendunt, anathematizantur, quo putas damnationis uinculo qui eos anathematizant connectantur? Saluberrimus namque a sanctis Patribus Ecclesiis traditus usus est pro defunctorum spiritibus Dominum deprecari, quem nos cum sancta omni catholica et uniuersali Ecclesia amplectentes, non solum pro nostrorum parentum, uerum etiam pro amicorum fidelium qui nos in pace Dominica precesserunt spiritibus clementissimam Domini pietatem exposcimus. Cui uenerande et ecclesiastice constitutioni non mediocriter contraire uidentur qui  defunctorum parentum spiritus non orationibus adiuuare, sed anathematis uinculo colligare nituntur; et qui orare etiam pro inimicis apostolice eruditionis documento iubentur, pro suis hoc facere parentibus reluctantur. Nos nostris secundum ecclesiasticum usum per orationum et eleemosynarum instantiam deposcimus ueniam, illi suis per inanium conciliorum conuentus exoptant penam. Nos nostris quietem exposcimus per missarum solemnia, illi suis ingerunt conuicia per inordinata concilia. Nos nostrorum memoriam facimus in oratione, illi suis anathema iaciunt cum quadam abdicatione. Nos nostrorum spiritus requie potiri oramus in sinu Abrahe, illi suorum optant damnari animas cum Ario, Sabellio, Dioscoro, Nestorio et Eutychete. Nos  nostros collocari postulamus parentes inter agmina beatorum, illi suos inter obstinatas turbas hereticorum. Que cum ita se habeant, constat eos duplex in hac parte patrare deliquium, cum et parentibus honorem derogent contra Dominice uocis imperium, et, contra Apostoli sententiam, his qui a seculo migrauerunt temerarium conentur inferre iudicium. Quod non sit ergo temere iudicandum de his qui iam e seculo migrauerunt, uel de rebus ad Deum solum pertinentibus, hec est beati Pauli sententia: Nemo nostrum sibi uiuit, et nemo sibi moritur; siue enim uiuimus, Domino uiuimus; siue morimur, Domino morimur: siue enim uiuimus, siue morimur, Domini sumus. In hoc enim Christus resurrexit a mortuis, ut  et uiuorum et mortuorum dominetur. Tu autem quid iudicas fratrem tuum, aut quare spernis fratrem tuum? omnes enim stabimus ante tribunal Dei. Scriptum est enim, uiuo ego, dicit Dominus, quoniam mihi flectet omne genu, et omnis lingua confitebitur Deo. Itaque unusquisque nostrum pro se rationem reddet Deo. Non ergo amplius iudicemus; sed hoc iudicate magis, ne ponatis offendiculum fratri uel scandalum . De qua re etiam sancte Ecclesie Romane antestis Anastasius Anastasio imperatori sic perhibetur scripsisse: »Ne quod sit in hoc offendiculum in Ecclesia, dum, quod facere non possumus, de his qui iam transierunt iudicare conemur, obseruandum esse tranquillitas tua cognoscat.« Quia ergo nec a filiis parentes inhonorandi,  nec a uiuentibus mortui temere iudicandi sunt, diuinarum Scripturarum paginis prolatum est. Nunc mentis oculo sollicite intuendum est quantum in supra memoratarum imaginum abolitione uel ueneratione filiorum error a parentum errore dissentiat, cum utrinque sibi et istorum et illorum error repugnare non desinat. Illi enim eas conuellendas atque contemnendas esse censuerunt ab Ecclesia perpetua abdicatione, isti eas non solum habendas, uerum etiam uenerandas student supplici adoratione. Illi eas mancipauere crepitantibus ignibus, isti honorant odoriferis thymiamatibus. Illi eas effugiebant etiam cernere, isti non cessant amplecti. Illi effodere ad ornamentum ecclesie ab antiquis constitutas in parietibus, isti nuper conditas oblatis  perlustrant luminaribus. Illi eas studebant prorsus abominari, isti sanciunt omnino osculari. Illi anathematizabant habentes, isti e contrario non adorantes. Que duo mala cum alterutrum sibi contraria  sint, et a recto tramite remota, restat nobis ut uiam regiam secundum Apostolum gradientes, neque ad dexteram neque ad sinistram declinemus: ut nec cum illis prorsus abolendas diiudicemus, nec cum istis adorandas decernamus: sed solum Deum adorantes, et eius sanctos uenerantes secundum antiquam Patrum et ecclesiasticam traditionem eas in ecclesia in ornamento et memoria rerum gestarum, si libet, habeamus, et cum iustitia hinc seueritatem, illinc adulationem contemnentes; cum prudentia hinc uersutiam, illinc hebitudinem declinantes; cum temperantia hinc libidinem, illinc insensibilitatem spernentes; cum fortitudine, hinc timiditatem, illinc audaciam abiicientes, cum sanctis Patribus qui eas in ornamento solummodo esse ecclesie  siuerunt, istis hinc adorantibus, illis hinc abominantibus postpositis, uiam mandatorum Domini teneamus, qualiter ad eum qui est uia, ueritas et uita, ipso opitulante peruenire ualeamus.



LIBER TERTIUS.



PRAEFATIO.


Constat huius nostri operis stylum siue in superioribus qui iam Deo annuente digesti sunt libris, siue in presenti in cuius inceptionis adorimur articulo, siue etiam in eo quem postmodum Domino opitulante  digesturi sumus, aduersus eorum insaniam uigilare, qui quanquam diuersis temporibus diuersisque uoluntatibus synodos aut ut abdicari, aut ut adorari imagines in Ecclesia censeant, assolent aggregare. Et quoniam illius insanie scriptura, quam inani desiderio septime synodi uocabulo censeri ambiunt propriorum sensuum erroribus quasi membris concreta, et diuine legis testimoniorum incompetenter sibi adhibitorum commatibus quasi quibusdam pinnis cernitur esse suffulta: libuit nobis in precedentibus libris pinnarum subsidia ei, quibus incassum fulciri arbitratur, demere; in sequentibus uero eam uanorum compage membrorum, quibus subsistere se posse suspicatur, destituere, ut precedentes ab ea pinnarum remigia auferant, sequentes eius artus frustratim  dirimant; precedentes eam uolatu, sequentes priuent gressu: ut uidelicet spiritalis intelligentie et diuini eloquii pinnis, quibus enormiter uehi putabatur, abscisis, et propriis sensibus a quibus uiolenter in aliis peregrinari compellebatur restitutis, et catholice fidei fortis et inexpugnabilis pugni inpulsione, qua satis uacuarum et ratione carentium assertionum aceruis, et congruis sensibus, et diuinorum apicum testimoniis carens, omnibus appareat eneruata, que non ab omnibus creditur esse digesta: quoniam quidem dum suorum intentat auctorum in sublime laudis insigne efferre, prosperitatem rerum domesticarum ciuili non formidat certamine perturbare; dumque pessum ad quarumdam rerum interdictam ciues adorationem prouocat, ciuium in  se domestica arma territat, et spiculorum ictus quibus et libertas debuit tueri et hostili globo obniti in indigenas, proh dolor! compellit intorqueri. Hanc igitur non uersutis cauillationibus, non forensi facundia, non procul a causa uagantibus locutionum phaleris,  non lepore lenociniosi cothurni, non callide exsecutionis nodosis argumentationibus, iactanter eneruare decreuimus, sed pure ac simplicis orationis ambitu diuinorum eloquiorum tenacibus neruis concreto, et sane sobrieque doctrine eloquentia colorato, qui elationis ostentatione carens Ecclesie sancte potius profectus amator, quam sue uel nostre sit uentose laudis sectator. Quoniam igitur in presentis libri textu, in quo nunc adoriri nos liquet, illorum sententias discutientes qui aliter quedam quam a sanctis Patribus tradita sunt in sua synodo posuere, de fide quodammodo disputaturi sumus, ordo exposcit ut primum nostre fidei fundamentum iaciamus, hoc uidelicet de quo ait Apostolus, Fundamentum enim aliud ponere nemo potest preter id quod positum est,  quod est Christus iehsu . Cuius uenerande fidei sinceritatem, mox ut sicut corde credimus, ore protulerimus, et tanti fundaminis firmitate futuri operis primordia munierimus, liberius nostra fabrica surgens rectius solidiusque struatur, et illorum sicubi minus recte minusue solide surrexerit, facilius deiiciatur. Quia ergo primum nos munire nostraque firmare, et post contra aduersa confligere, et oppositis resistere debemus, non solum sacrarum litterarum perdocemur documentis, sed etiam ipsius Romani auctoris  eloquii monemur institutis, qui ait, »Argumentandum est ita ut primum nostra firmemus, dehinc aduersa confringamus.«



CAPUT PRIMUM. Confessio fidei catholice quam a sanctis Patribus accepimus, tenemus et puro corde credimus.


Credimus in Deum Patrem omnipotentem, cunctorum uisibilium et inuisibilium conditorem. Credimus et in Dominum nostrum Iesum Christum per quem omnia creata sunt, uerum Deum, unigenitum, et uerum Dei Filium, non factum aut adoptiuum, sed genitum et unius cum Patre substantie, atque ita per omnia equalem Deo Patri, ut nec tempore nec gradu nec potestate esse possit inferior: tantumque esse confitemur illum qui est genitus quantus est ille qui genuit. Non autem quia dicimus genitum a Patre Filium, diuine et ineffabili generationi aliquod tempus  ascribimus, sed nec Patrem aliquando cepisse nec Filium; non enim aliter confiteri possumus eternum Patrem, nisi confiteamur etiam ceternum Filium: ex Filio enim Pater dicitur, et qui semper Pater fuit, semper habuit Filium [a 1Kb] . Credimus et in Spiritum sanctum, Deum uerum ex Patre et Filio procedentem, equalem per omnia Patri et Filio, uoluntate, potestate, eternitate, substantia: nec est prorsus aliquis in Trinitate gradus, nichil quod inferius superiusue dici possit, sed tota Deitassui perfetione equalis est, ut exceptis uocabulis que proprietatem personarum indicant, quidquid de una persona dicitur, de tribus dignissime possit intelligi: atque ut confundentes Arium unam eamdemque dicimus Trinitatis esse substantiam, et unum in tribus personis  fatemur Deum, ita impietatem Sabellii declinantes, tres personas expressas sub proprietate disiungimus, non ipsum sibi Patrem, ipsum sibi Filium, ipsum Spiritum sanctum esse dicentes, sed aliam Patris, aliam Filii, aliam Spiritus sancti esse personam. Non enim nomina tantummodo, sed etiam nominum proprietates, id est personas, uel, ut Greci exprimunt, , hoc est subsistentias, confitemur. Nec Pater Filii aut sancti Spiritus personam aliquando excludit: nec rursus Filius aut Spiritus sanctus Patris nomen personamque recipit, sed Pater semper Pater est, Filius semper Filius, Spiritus sanctus semper Spiritus sanctus: itaque substantia unum sunt, personis ac nominibus distinguuntur.  Ipsum autem Dei Filium, qui absque initio eternitatem cum Patre et Spiritu sancto possidet, dicimus in fine seculorum perfectum nature nostre hominem suscepisse ex Maria semper uirgine, et uerbum carnem esse factum assumendo hominem, non permutando deitatem: nec, ut quidam sceleratissime opinantur, Spiritum sanctum dicimus fuisse pro semine, sed potentia ac uirtute Creatoris operatum. Sic autem confitemur in Christo unam Filii esse personam, ut dicamus duas perfectas atque integras esse substantias, id est, deitatis et humanitatis, que ex anima continetur et corpore: atque ut condemnamus Photinum qui solum et nudum hominem confitetur  in Christo, ita anathematizamus Apollinarem et eius similes, qui dicunt Dei Filium minus aliquid de humana suscepisse natura, et uel in carne uel in anima, uel in sensu assumptum hominem his propter quos assumptus est fuisse dissimilem, quem absque sola peccati macula que naturalis non est nobis confitemur esse conformem. Illorum quoque similiter exsecramur blasphemiam, qui nouo sensu asserere conantur a tempore suscepte carnis omnia que erant deitatis in hominem demigrasse: et rursum que erant humanitatis in Deum esse transfusa, ut quod nulla unquam heresis dicere ausa est uideatur hac confusione, utraque exinanita substantia scilicet deitatis et humanitatis, et a proprio statu in aliud esse mutata: qui tam Deum imperfectum in  Filio quam hominem confitentur, ut nec Deum uere nec hominem tenere credantur. Nos autem ita dicimus, susceptum a Dei Filio passibile nostrum, ut deitas impassibilis permaneret. Passus enim Filius non putatiue sed uere, omnia que Scriptura testatur, id est esuriem, sitim, lassitudinem, dolorem, mortem et cetera huiusmodi secundum illud passus est quod pati poterat, id est, non secundum illam substantiam que assumpsit, sed secundum illam que assumpta est. Ipse enim Dei Filius secundum deitatem suam impassibilis est ut Pater, incomprehensibilis ut Pater, inuisibilis ut Pater, inconuertibilis ut Pater. Et quamuis propria persona Filii, id est, Dei uerbum suscepit passibilem hominem, ita tamen eius habitatione secundum suam substantiam deitas  uerbi nichil passa est, ut tota Trinitas quam impassibilem necesse est confiteri. Mortuus est ergo Dei Filius secundum Scripturas, iuxta id quod mori poterat, resurrexit tertia die, ascendit in celum, sedet ad dexteram Dei Patris manente ea natura carnis in qua natus et passus est, in qua etiam resurrexit. Non enim exinanita est humanitatis substantia, sed glorificata, in eternum cum deitate mansura. Accepta ergo a Patre potestate omnium que in celo sunt et in terra, uenturus est ad iudicium uiuorum ac mortuorum, ut et iustos remuneret et puniat peccatores. Resurrectionem carnis ita credimus ut dicamus nos in eadem in qua nunc sumus ueritate membrorum esse reparandos, qualesque semel post resurrectionem  fuerimus effecti in perpetuo mansuros; unam esse uitam sanctorum, sed premia pro labore diuersa; e contrario pro modo delictorum peccatorum quoque esse supplicia. Baptisma unum tenemus, quod hisdem sacramenti uerbis in infantibus quibus etiam in maioribus esse celebrandum. Hominem si post baptismum lapsus fuerit, per penitentiam credimus posse saluari. Nouum et uetus Testamentum recipimus in eorum librorum numero quem sancte catholice Ecclesie tradidit auctoritas. Animas a Deo dari credimus quas ab ipso factas dicimus, anathematizantes eos qui animas quasi partem Dei diuine dicunt esse substantie. Eorum quoque condemnamus  errorem qui eas ante peccasse uel in celis conuersatas fuisse dicunt quam in corpora mitterentur.

Exsecramur etiam eorum blasphemiam qui dicunt impossibile aliquid homini a Deo esse preceptum, et mandata Dei non a singulis, sed ab omnibus in commune posse seruari, uel qui primas nuptias cum Manicheo, aut secundas cum Cataphrygis damnant. Anathematizamus etiam illos qui Dei Filium necessitate carnis mentitum esse dicunt, et eum propter assumptum hominem non omnia facere potuisse que uoluit. Iouiniani quoque damnamus heresin, qui dicit nullam in futuro meritorum esse distantiam, nosque eas ibi habituros uirtutes quas hic habere neglexerimus. Liberum sic confitemur arbitrium ut dicamus nos semper Dei indigere auxilio, et tam illos  errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare: uterque enim tollit arbitrii libertatem. Nos uero dicimus hominem semper et peccare et non peccare posse, ut semper nos liberi confiteamur esse arbitrii. Hec est catholice traditionis fidei uera integritas, quam sincero corde credimus et fatemur, et in hoc opere beati Hieronymi uerbis expressam taxauimus. Hec est uera fides, hanc confessionem conseruamus atque tenemus, quam quisque inconuulse et intemerate custodierit, perpetuam salutem habebit.



CAPUT II. Quod Tarasius ab errore errorem linire conatus sit, et quod ab egritudine ad egritudinem dilapsus sit, cum uidelicet repente ex laico conuersus et ad episcopatum promotus nititur hoc emendare in imaginum adoratione quod admisit in repentina consecrationis susceptione.


Peritorum uetus iste medicorum mos est, sic unius egritudinis molestiis medicaminibus crebris curando instare, ut tamen alterius pestis nequitie non uideatur adminicula prestare, quoniam quedam res sicut unius uires extenuant, ita adhibite alterius uiribus alimenta ministrant: et spiritalis uinee cultorum est, sic quorumdam conuellere uitiorum stirpes, ut tamen aliorum nullis conualescant incrementis radices, quoniam quorumdam uitiorum pestifera plantatio aliorum abolitione uitiorum inolescit, sicque alii pesti subsidia prebens agro mentis officit,  que per se officere non ualens suis uiribus exstirpata fatescit. Quorum utrorumque prestantibus moribus, siue peritorum medicorum, siue spiritalium cultorum, non mediocriter Tarasius perhibetur obniti, qui per rem penitus interdictam et nullatenus proficientem nititur emendare rem penitus interdictam et prorsus officientem. Et ueluti si quis lutulentum quid ingesta impuritate eluere cupiens, dum lutulentis nichilominus eluere nititur aquis, quo magis abluere appetit, eo magis eisdem impuritatibus inficit: ita idem ex laico repente ad episcopatum, ut fertur, promotus, dum repentinam tanti gradus susceptionem per insolentem nisus est emendare imaginum adorationem, illicitum illicito apposuit, et quanto unum errorem altero errore linire putauit,  tanto se maioribus errorum nexibus prepediuit. Nam si inopportuna imaginum adoratione inopportuna ordinatio stabiliri potest, facile res illicite rebus poterunt firmari illicitis, et si res illicite rebus poterunt firmari illicitis, facillime impura queque quibusdam impuris ablui poterunt. Non autem impura queque quibusdam impuris ablui poterunt: non igitur inopportuna ordinatio adoratione inopportuna nichilominus imaginum quoquomodo poterit stabiliri. Et si ecclesiastice ordinationis regula a sanctis Patribus tradita intemerata seruanda est, imo quia seruanda est, omnino corrumpi non debet: et si omnino corrumpi non debet, nec pro utili quadam re corrumpi quidem debet: et si pro utili quadam re nullatenus corrumpi debet, multo ergo minus  pro inutili corrumpi debet; cum uidelicet utrumque et imagines adorare, et sine ordine graduum pontificalem cathedram subire inutile sit. Sed quorsum ista? Accedamus ad Apostolum, ueniamus ad uas electionis, interrogemus egregium predicatorem, intonet nobis quid de ordinatione episcopi censeat; qui procul dubio respondebit: Manus cito nemini imposueris . Et rursus: Non neophytum, ne in superbia elatus in iudicium incidat diaboli ; ne uidelicet dum putat se non tam ministerium humilitatis quam administrationem secularis potestatis adeptum, condemnatione superbie sicut diabolus per iactantiam deiiciatur. Unde periculosissima est talis ordinatio, in qua diaboli iudicium suspicatur: et formidolosissimum est  eius doctrina, qua imagines adorare censet, uti, in quo tam atrocis exempli ruina formidatur; cum prohibitum sit popularem hominem sacerdotii magisterium adimplere debere, cuius nec officium tenuisse, nec disciplinam creditur agnouisse, et eum ea docere posse que constat eum nequaquam antea didicisse. De tali itaque ordinatione hec est beati Gregorii Romane urbis antistitis sententia: »Quidam desiderio honoris inflati defunctis episcopis tonsurantur, et repente fiunt ex laicis sacerdotes, atque inuerecunde religiosi propositi ducatum arripiunt, qui nec esse adhuc milites didicerunt. Quid putamus, quid isti subiectis prestaturi sunt, qui antequam discipulatus limen attingant, tenere locum magisterii non formidant? Qua de re necesse  est ut et si inculpati quisque sit meriti, ante tamen per distinctos ordines ecclesiasticis exerceatur officiis: uideat quod imitetur, discat quod doceat, informetur ad id quod teneat, ut postea non debeat errare qui eligitur uiam errantibus demonstrare. Diu ergo religiosa meditatione poliatur ut placeat: et sic lucerna super candelabrum posita luceat, ut aduersa uentorum uis irruens conceptam eruditionis flammam non exstinguat, sed augeat: nam cum scriptum sit, Prius quis probetur, et sic ministret, multo amplius ante probandus est, qui populi intercessor assumitur, ne fiant causa ruine populi sacerdotes mali. Nulla igitur contra hoc excusatio, nulla potest esse defensio, quia cunctis liquido  notum est que sit in huius rei diligentia sancta egregii sollicitudo doctoris, qua neophytum ad ordines uetat sacros accedere. Sicut autem tunc neophytus dicebatur qui initio sancte fidei erat conuersatione plantatus, sic modo neophytus habendus est qui repente in religionis habitu plantatus ad ambiendos honores sacros irrepserit. Ordine ergo ad ordinem accedendum est. Non gradum sacrum recte appetit qui ad summa loci fastigia postpositis gradibus per abrupta querit ascensum: et cum idem Apostolus doceat inter alia sacri ordinis instituta discipulum, manus non esse cuiquam citius imponendas, quid hoc celerius, quidue precipitantius quam ut exoriatur a summitate principium, ut ante esse incipiat episcopus quam magister.« Contra  quam ecclesiastice institutionis normam dum superius memoratus Tarasius sacerdotale culmen, ut aiunt, contendit, turbare potius quam gubernare dinoscitur plebes. Nec mirandum est si non recte predicet qui ad predicationis officium non recte peruenit. De cuius inordinata consecratione multa sanctorum Patrum poni testimonia poterant, que tamen breuitatis causa omissa sunt. Hec tantum de hac re posuisse sufficiat.



CAPUT III. Utrum Tarasius recte sentiat qui Spiritum sanctum non ex Patre et Filio secundum uerissimam sancte fidei regulam, sed ex Patre per Filium procedentem in sue credulitatis lectione profiteatur.

Nostris memorialibus nequaquam subtraxit obliuio  sensibus quod in primordiis huius nostri operis polliciti sumus nichil nos indiscussum relicturos, nichilque silentio preterituros, quod in eadem synodo que pro adorandis imaginibus gesta est, reprehensione dignum inueniretur, nisi forte quod aut difficultas inordinati sermonis nostro intellectui impertire negaret, aut puerilis dicti ineptiam reuerentia cohibente nostra disputatio persequi despiceret; ideoque non est consequens ut ab hoc nostra suspendatur disputatio quod Tarasius Spiritum sanctum non ex Patre tantum, sicut quidam qui quanquam eum ex Filio procedere quodammodo tacuerint, tamen ex Patre et Filio procedentem omnino crediderunt, neque ex Patre et Filio, sicut omnis uniuersaliter confitetur et credit Ecclesia eum procedere, sed ex  Patre per Filium in sue fidei professione procedere confessus est. In qua professione nisi puritas et sinceritas cordis sit que credat eum non creaturam esse, sed creatorem, nec Patre Filioque minorem, sed eis equalem et consubstantialem et ab utroque procedere, perniciosum uirus poterit exoriri. Omnium ergo rerum definitio talis esse debet ut, omnibus obscuritatibus seu ambiguitatibus explosis, ad demonstrande rei recto tramite tendat indicium, et si aliarum rerum definitio tam perspicua tamque debet esse dilucida, ut ea que demonstranda sunt, euidenter demonstret, multo magis fidei definitio dilucida et perspicua et omni ambiguitate siue tortuositate carens esse debet. In qua si aliquid aut  tortuosum aut ambiguum, aut quodam nubilo uerborum obductum fuerit, magnam affert dicenti uel audienti iacturam. Ex Patre enim et Filio Spiritum sanctum, non ex Patre per Filium procedere, recte creditur, et usitate confitetur: quia non per Filium ut pote creatura que per ipsum facta sit, neque quasi posterior tempore, aut minor potestate, aut alterius substantie, procedit, sed ex Patre et Filio ut ceternus, ut consubstantialis, ut cequalis, ut unius glorie, potestatis atque diuinitatis cum eis existens procedere creditur. Alteram namque uim habet ex prepositio, et alteram per. Unde et Dei Filius natus ex homine non per hominem creditur, id est, non per coitum, non per humanam operationem, sed ex uirgine carnem assumendo natus. Et idcirco  queri potest utrum recte dici queat, Spiritus sanctus a Patre per Filium procedere, ne dum incaute hec propositio per in tanti mysterii professione ponitur, Ariani illius erroris uirosum cuiquam poculum ministret, qui Spiritum sanctum creaturam esse, et per Filium sicut et cetera que creata sunt, creatum esse blasphemat: qui etiam sui baptismatis tinctionem non iuxta fidem euangelicam, in nomine Patris, et Filii, et Spiritus sancti , sed in nomine Patris per Filium in Spiritu sancto infelicibus quibusque ad se conuersis impertiuit. Spiritus namque sanctus non creatura, sed creator esse his testimoniis approbatur. Ait enim Dauid: uerbo Domini celi firmati sunt, et Spiritu oris eius omnis uirtus eorum ; et Salomon dicit: Ipse  creauit ea per Spiritum sanctum ; item Dauid, Emitte Spiritum tuum et creabuntur, et renouabis faciem terre ; et in libro Iob scribitur. Spiritus diuinus est, inquit, qui creauit me ; et in libro Iudith, Tibi, inquit, seruiet omnis creatura tua: quoniam dixisti et facta sunt; misisti Spiritum tuum, et edificauit . Tante enim potestatis siue uirtutis Spiritus sanctus ostenditur, ut ipso cooperante corpus Domini nostri Iesu Christi, quod est nostra redemptio, in utero uirginis formaretur, euangelista dicente: Ne timeas, Ioseph, accipere Mariam coniugem tuam; quod enim in ea natum est, de Spiritu sancto est ; item, Inuenta est in utero habens de Spiritu sancto ; non quod Saluatoris nostri Spiritus sanctus Pater  dicendus est, ut duo patres credantur, sed quod Patris et Filii idem Spiritus sanctus cooperator et unius potestatis cum eisdem esse credatur, Domino affirmante, Ite, inquit discipulis, baptizate omnes gentes in nomine Patris, et Filii, et Spiritus sancti . Sicut enim Dominus apostolos ad predicandum destinauit, pari etiam modo Spiritus sanctus facere declaratur. Scribitur enim in Actibus apostolorum quod Petro cogitante de uisione, dicit ei Spiritus sanctus: Ecce uiri querunt te; exsurgens uade cum eis nichil dubitans, quia ego eos misi ad te ; et item: Segregate mihi Paulum et Barnabam ad opus ad quod elegi eos ; et item: Attendite uobis et uniuerso gregi in quo uos Spiritus  sanctus constituit episcopos . Nam et uniuersa cum Patre et Filio, ut ostensum est, procreauit, et Deus esse unius cum iisdem essentie his testimoniis approbatur. Dauid enim ait: Audiam quid loquatur in me Dominus Deus. Luce itaque clarius constat quod omnes prophete non nisi per Spiritum sanctum annuntient uel loquantur, Domino attestante, qui ait: Cum uenerit Spiritus ille sanctus quem Pater mittet in nomine meo, ipse uos docebit et uentura annuntiabit uobis . Item per prophetam Dominus dicit: Noluerunt audire sermones meos quos mandaui in Spiritu meo per os prophetarum priorum, dicit Dominus. Paulus quoque apostolus ad Hebreos scribens ait: Testificatur nobis Spiritu sancto, et hoc est testamentum quod dispono ad eos post dies illos,  dicit Dominus . In Actibus quoque apostolorum ad Ananiam dixisse pastorem Ecclesie legimus: Ut quid Satanas impleuit cor tuum mentiri te Spiritui sancto ? Et ostendens eum Deum esse, in subsequentibus dicit: Non es mentitus hominibus, sed Deo. Paulus quoque uas electionis ad Corinthios scribit: Diuisiones autem donationum sunt, idem uero Spiritus: et diuisiones ministeriorum sunt, idem ipse Dominus: et diuisiones operationum sunt, idem uero Deus, qui operatur omnia in omnibus . Quibus apostolicis uerbis Spiritus sanctus idem Deus, idem Dominus declaratur. Idem uero Dominus in Euangelio dicit: Spiritus est Deus . Item ad Corinthios Paulus scribens ait: Dominus autem Spiritus est ; et ad Ephesios:  Nolite, inquit, contristari Spiritum sanctum Dei ; item ad Corinthios: An nescitis, inquit, quia membra uestra templum sunt Spiritus sancti quem habetis a Deo ? et eum Deum in humanis corporibus habitantem ostendens adiungit, et dicit. Glorificate ergo et portate Deum in corpore uestro. Qui dum his testimoniis et creator et Deus approbetur, et ex Patre et Filio ab omni catholica Ecclesia procedere credatur, querendum est utrum necesse sit eum per Filium a Patre et non potius ex Patre et Filio procedere profiteri, cum huiuscemodi professio neque in Niceno, neque in Chalcedonensi symbolo a sanctis Patribus facta inueniatur. Per Filium enim super apostolos in igne apparuit, per  Filium hominibus datus est, quoniam ab omnibus Spiritus sanctus accipi non nisi per Filium poterat. Per Filium uero eum a Patre procedere profiteri, synodice confessioni inusitatum est: quoniam Spiritus sanctus ut a Patre procedat non eget alterius adiutorio, ut per aliquem procedat, cum utique sit tertia in eadem sancta Trinitate persona et unius cum Patre et Filio sit potestatis atque essentie. Qui cum a se Deus sit, ad nos autem relatiue donum est, distribuens singulis prout uult gratiarum dona. Nam et prophetias quibus uult impertit, et peccata quibus uult dimittit, que sine illo non donantur: qui inde proprie caritas nuncupatur, uel quia naturaliter eos a quibus procedit coniungit, et se unum cum eis esse ostendit, uel quia in nobis id agit, ut in Deo  maneamus et ipse in nobis: unde et in donis Dei nichil maius est caritate, et nullum est maius donum Dei quam Spiritus sanctus: ipse est et gratia, que quia non meritis nostris, sed diuina uoluntate gratis datur, inde gratia nuncupatur. Sicut autem unicum Dei uerbum proprie uocamus nomine Sapientie, cum sit uniuersaliter et Spiritus sanctus et Pater ipse Sapientia, ita Spiritus sanctus proprie nuncupatur uocabulo caritatis, cum sit et Pater et Filius uniuersaliter caritas. Est enim Spiritus Patris attestante, Domino, qui ait: Non enim uos estis qui loquimini, sed Spiritus Patris uestri qui loquitur in uobis . Est et Spiritus Filii, Paulo attestante, qui ait: Quisquis autem Spiritum Christi non habet, hic non est eius , ac per hoc Spiritus  amborum dicitur, quia ex Patre et Filio procedens unius probatur esse substantie et nature: qui si ingenitus diceretur, duo patres profiterentur; si genitus, duo filii incompetenter dicerentur. Sed quia nec Pater est nec Filius, ideo nec ingenitus, nec genitus, sed ex utroque procedens dicitur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium et de re tanta sermonem qualem ualuerint ad presentium siue futurorum profectum proferentium: Filius solus de Patre est natus, ideo solus dicitur genitus; Spiritus sanctus solus de Patre et Filio procedit, ideo solus amborum nuncupatur Spiritus. Procedit enim ex utroque, non nascendo, ut alicuius filius dici possit. Diceretur autem filius  Patris et Filii, si, quod abhorret ab omnium fidelium sensibus, eum ambo genuissent: non igitur ab utroque est genitus, sed procedit ab utroque amborum Spiritus. A Patre illum autem procedere Dominus noster iehsu Christus discipulos docuit dicens: Cum autem uenerit, inquit, Paraclitus, quem ego mittam uobis a Patre Spiritum ueritatis, qui a Patre procedit, ille testimonium perhibebit de me . Et rursum ipse Dei et hominum mediator Dominus iehsu Christus post resurrectionem suam, ut ostenderet a se procedere Spiritum sanctum sicut et a Patre, insufflans in discipulos suos ait, Accipite Spiritum sanctum ; qui nisi ab eo procederet, nequaquam eum insufflans discipulis daret. Unus ergo est Spiritus Patris et Filii, unus, ut supra memorauimus,  amborum Spiritus. Quod si quis querat quomodo Filius a Patre nascendo procedit, Spiritus uero sanctus procedendo non nascitur; aut cur non uterque sint filii, cum uterque a Patre procedant; aut cur non et Spiritus sanctus dicatur ingenitus, sicut Pater; aut quomodo ab utroque procedat, aut cur Filius dicat: Sicut habet Pater uitam in semetipso, sic dedit Filio uitam habere in semetipso , quasi antea sine uita idem Filius exstiterit, et hanc Patre dante susceperit; aut quomodo Pater nunquam sine Filio, et tamen Pater genuit Filium; aut quomodo Filius nunquam sine Spiritu, et tamen ait: Nisi ego abiero, Paraclitus non ueniet ad uos ; aut quomodo Filius non de se, sed de Patre  est, nec tamen ei est posterior de quo est; aut quomodo Spiritus sanctus de Patre procedit et Filio, nec tamen ab eis preceditur a quibus procedit: sciat hec et his similia humane fragilitatis sensibus inscrutabilia et incomprehensibilia esse. Quis enim ista consideret? quis ista comprehendat? Si enim humane natiuitatis Christi secreta non capimus, diuine nature mysteria quomodo capiemus? uerum quia in illa ceterna et equali et incorporali et ineffabiliter immutabili atque inseparabili Trinitate difficillimum est generationem a processione distinguere, sufficiat hoc credere, hoc firmiter tenere, hoc toto corde fateri Patrem ingenitum, Filium genitum, Spiritum uero sanctum nec creatum nec genitum, sed ex Patre et Filio procedentem: ita duntaxat ut in confessione fidei  omnes opinationes, omnes uerborum nouitates caueantur: et his uerbis hisque sententiis fidelium confessio roboretur que sancte et uniuersales synodi in symbolo taxauerunt.



CAPUT Iu. Utrum Theodorus episcopus Hierosolymorum recte sentiat, qui cum Patrem sine principio penitus et sempiternum se credere dixerit, Filium nescio sub qua ambage uerborum non aliud principium quam Patrem agnoscentem et ex ipso subsistentiam habentem professus sit.

Et superiore quidem capitulo exsecuti sumus, in sancte fidei confessione dilucidam et perspicuam definitionem fieri debere, et nunc necessario idipsum exsequimur. Quoniam nisi recto tramite, omnibus ambagibus hinc inde postpositis, ad demonstrandam  rei ueritatem sermo gradiatur, et de eius a quo profertur fidei integritate ab audientibus dubitatur, et heretice prauitati et si non uoto, sono tamen appropinquare uidetur. Unde cauendum est ne in professione fidei Theodori episcopi, qui dum Patrem dicat sine principio, et Filium non aliud principium quam Patrem agnoscentem, et ab ipso subsistentiam habentem, Pater Filium, aut tempore, qui sibi consempiternus est; aut substantia, qui sibi consubstantialis est; aut honore, qui sibi equalis est, precedere suspicetur. Quod quidem etsi a prefato uiro recte et catholice creditur, ita tamen ambigue positum est, ut legenti de eius fide possit oriri suspicio, quod plerumque non infirma credulitas, sed sermonis  solet efficere difficultas. Quoniam igitur in hac professione non elucet euidenter utrum eius fides aut probari aut improbari debeat, cum eam probandam potius quam improbandam esse nostra mallet intentio, restat ut quod de hac re a sanctis Patribus percepimus, credimus et tenemus, breuiter exsequamur: hoc enim in tali professione expauescendum est, ne dum Pater sine principio dicitur, et Filius non aliud principium quam Patrem agnoscere, antiquior Pater Filio quia genuerit, et Filius posterior Patre quia genitus sit suspicetur, cum uidelicet nichil sit in sancta Trinitate anterius posteriusue, ubi nichil ex tempore inchoatur, ut consequenti perficiatur in tempore. Quoniam sicut tres persone consubstantiales sibi sunt, ita etiam consempiterne. Et sine tempore  generatio Filii de Patre intelligitur, sine tempore etiam processio Spiritus sancti de utroque. Est enim Pater Filio principium non creando, sed gignendo, non tempore procedendo, sed ineffabilis Pater ineffabilem Filium sine quo nunquam fuit, ineffabiliter sibi consempiternum generando. Est et Filius principium non Patri, sed rebus a se conditis; est et Spiritus sanctus principium omnibus que ab eo creata sunt, quia nullo modo separari potest ab appellatione Creatoris. Sunt Pater et Filius principium Spiritui sancto non gignendo, quia non est Filius, neque creando, quia non est creatura, sed dando, quia ab utroque procedit. Est item Pater et Filius et Spiritus sanctus unum principium, omnibus que a se solo et uno creatore creata sunt. Et cum sit  Pater principium, et Filius principium, et Spiritus sanctus principium, non tamen tria principia, sed unum est principium, una diuinitas, una substantia, una omnipotentia. Hec enim que breuiter perstrinximus, predicatoris egregii Augustini uerbis approbanda sunt. Ait enim: »Dicitur ergo relatiue Pater, idemque relatiue dicitur principium, et si quid forte aliud ipse Pater ad Filium dicitur: principium uero ad omnia que ab ipso sunt. Item dicitur relatiue Filius, relatiue dicitur et uerbum, et imago, et in omnibus his uocabulis ad Patrem refertur, nichil autem horum Pater dicitur. Et principium Filius dicitur: cum enim diceretur ei, Tu quis es? respondit, Principium quia et loquor uobis. Sed nunquid Patris principium? creature se quippe ostendere uoluit, cum  se dixit esse principium, sicut et Pater principium est creature quod ab ipso sunt omnia. Nam et creator relatiue dicitur ad creaturam, sicut dominus ad seruum. Et ideo cum dicimus et Patrem principium, et Filium principium, non duo principia creature dicimus, quia Pater et Filius simul ad creaturam unum principium est, sicut unus creator, sicut unus Deus. Si autem quidquid in se manet et gignit aliquid uel operatur, principium est ei rei quam gignit uel ei quam operatur, non possumus negare etiam Spiritum sanctum recte dici principium, quia non eum separamus ab appellatione Creatoris, et scriptum est de illo quod operetur, et utique in se manens operatur. Non enim in aliquid eorum que operatur, ipse mutatur et uertitur, et que operatur uide. Unicuique, ait Apostolus,  datur manifestatio Spiritus ad utilitatem: alii quidem datur per Spiritum sermo sapientie, alii sermo scientie secundum eumdem Spiritum, et reliqua. Item idem post pauca: Nam et sigillatim si interrogemur de Spiritu sancto, uerissime respondemus quod Deus sit, et cum Patre et Filio simul unus Deus est. Unum ergo principium ad creaturam dicitur Deus, non duo uel tria principia, ad se autem inuicem in Trinitate, si gignens ad id quod gignit principium est, Pater ad Filium principium est, quia genuit eum. Utrum autem et ad Spiritum sanctum principium sit Pater, quoniam dictum est, De Patre procedit, non parua questio est: quia si ita est, non iam principium est ei tantum rei erit quam gignit aut  facit, sed etiam ei quam dat, ubi et illud elucescit, ut pote quod solet multos mouere, cur non sit Filius etiam Spiritus sanctus, cum et ipse a Patre exeat sicut in Euangelio legitur. Exit enim non quomodo natus, sed quomodo datus; et ideo non dicitur Filius, quia neque natus est sicut unigenitus, neque factus ut per gratiam nasceretur sicut nos. Quod enim de Patre natum est ad Patrem solum refertur, cum dicitur Filius, et [a 1Kb] ideo Filius Patris est non et noster: quod autem datum est et ad eum qui dedit refertur, et ad eos quibus dedit. Itaque Spiritus sanctus non tantum Patris et Filii qui dederunt, sed etiam noster dicitur qui accepimus; sicut dicitur Domini salus quia dat salutem, eadem etiam nostra salus est qui accipimus.« Item idem post pauca: »Si ergo et quod  datur principium habet eum a quo datur, quia non aliunde accepit illud quod ab ipso procedit, fatendum est Patrem et Filium principium esse Spiritus sancti, non duo principia, sed sicut Pater et Filius unus Deus: et ad creaturam relatiue unus Creator et unus Dominus, sic relatiue ad Spiritum sanctum unum principium, ad creaturam uero Pater et Filius et Spiritus sanctus unum principium, sicut unus Creator et unus Dominus.«



CAPUT u. Quod Tarasius non recte Spiritum sanctum contribulum Patri et Filio dixerit, cum sufficeret dicere ceternum, consubstantialem, eiusdemque essentie et nature.

Dixisse quoque in sue fidei professione Spiritum sanctum Patri et Filio contribulum Tarasius perhibetur:  [b 1Kb] quod absurdissimum et dictum et a catholice fidei confessione penitus conuellendum, non solum ab eorum sensibus qui litterarie solertie disciplinam non nesciunt, sed etiam ab eorum qui communibus tantum utuntur litteris prorsus respuitur, et modis omnibus abdicatur. Est enim in promptu animaduertere, quod sicut consanguinei dicuntur qui sunt unius sanguinis, et consortes qui sunt unius sortis, et cetanei qui sunt unius etatis, qui etiam ceui dicuntur, et conformes qui sunt unius forme, ita contribuli dicuntur qui de una tribu sunt. Quoniam loquelaris ista prepositio hanc uim obtinet ut ubicunque in compositione uerborum ponitur, diuersa queque coherere demonstret: sicut et in hac compositione duos aut plures homines cum contribulos  uocamus, euidenter eos de una tribu esse ostendimus. Est enim tribus multitudo hominum que aut ab una stirpe genus ducit, sicut ab Iacob duodecim tribus processisse noscuntur; aut uno ministerio fungitur, sicut in exordio Romane urbis in tres ordines ab eiusdem urbis conditore Romanus populus dispertitus est, in senatoribus uidelicet, militibus siue plebibus. Unde hactenus huius nominis etymologia seruatur, et qui eis presunt tribuni uocantur; in Deo autem qui est summum bonum,  unus apex, rerum singulare cacumen, unus in substantia, trinus in personis, nequaquam contribuli nomen inueniri potest, quia non alibi contribulus inueniri potest, nisi ubi inuenitur et tribus. Spiritus autem sanctus non Patri et Filio contribulus sed consubstantialis est. Qui si contribulus est, tribus tantummodo aut affinitatis societate, quod profanum est dicere, iungitur; si, quod credere non solum absurdum, sed etiam impium est, tribus tantummodo aut affinitatis societate coniungitur, non est consubstantialis: est autem Patri et Filio consubstantialis, non igitur eis contribulus credendus est aut dicendus. In tanti enim mysterii confessione spretis dictionum nouitatibus, suffecerat dicere Spiritum sanctum Patri et Filio cessentialem, ceternum, cequalem, unius  potestatis et glorie, ita ut in tribus personis unitas substantie, potestatis et glorie summi Dei credatur et a catholicis confiteatur, qui est super omnia Deus benedictus in secula. Legat igitur quisquis hoc nomen in sancta Trinitate recte nominandum putat, et assertionibus fulcire affectat, lib. XIII beati Hilarii, et Xu sanctissimi Augustini de eadem sancta et ineffabili Trinitate, subtilissime disputantes et uiriliter intonantes, in quibus cum hoc nomen sancte Trinitati aptatum minime repererit, id ei minime aptare presumat, quoniam si ullatenus sancte fidei confessioni conueniret, tot disputationum siluas effugere nequiret, nec esset tam eloquentibus tamque Latinitatis peritia eruditis uiris in disputando alienum, si errori esset extraneum. Legat etiam ceterorum  catholicorum Patrum de fide opuscula, et cum huiusce nominis mentionem in tam sublimi tamque preclaro negotio non repererit, hanc superuacue alibi se inuenisse cognoscat. Quoniam sicubi extra horum disputationes in sancte fidei confessione inuenitur, aut ineloquentie, que imperitie de fonte procedit, aut alterius lingue proprietati deputandum est, que plerumque dum ad aliam linguam transit, uim suam amittit.



CAPUT uI. De eo quod Basilius Anchire episcopus in sue fidei lectione post confessionem Patris et Filii et Spiritus sancti imaginum et lipsanorum osculationem et adorationem inseruerit, fidem se habere dicens participare ipsis sanctificatione: remissionem uero peccatorum, siue carnis resurrectionem, seu uitam futuram omnino tacuerit.


Remissio peccatorum que a Basilio Anchire episcopo in sue fidei confessione est pretermissa, inter summa ecclesiastice dignitatis est carismata numeranda. Hanc Propheta insigni laude prefert, cum eos beatos dicit quibus fit: Beati, inquiens, quorum remisse sunt iniquitates et quorum tecta sunt peccata . Hanc uox uerbi, uox Sapientie, amicus Sponsi inter prima euangelice tube tonitrua intonauit, sicut scriptum est: Et uenit in omnem regionem  circa Iordanem predicans baptismum penitentie in remissionem peccatorum . Hanc mediator Dei et hominum, Agnus Dei qui tollit peccata mundi, pietate qua mundum redimere uenerat dedicauit, cum et quibusdam ante passionem peccata remisit, et ut totius mundi peccata dilueret, se Deo Patri in sacrificium obtulit: et ut hanc perpetim Ecclesia consequi ualeret, Spiritus ei ineffabile donum et sui characteris insuperabile signum, et sacrosancti baptismatis salutiferum sacramentum concessit. Hanc apostoli in collatione fidei, quam ab inuicem discessuri quasi quamdam credulitatis et predicationis normam statuerunt, post confessionem Patris, et Filii, et Spiritus sancti, posuisse perhibentur: et in tanti uerbi breuitate de quo per prophetam  dictum est: uerbum abbreuiatum faciet Dominus super terram , hanc ponere minime distulerunt, quia sine hac fidei sinceritatem integram esse minime perspexerunt. Nec cohibuit eos ab eius professione illius symboli breuitas quam exposcebat sacre fidei integritas, tantique doni ueneranda sublimitas. Fit enim per Spiritum sanctum per quem remittuntur peccata, siue sanguinem Christi qui a nobis in sacramento sumitur, et pro nobis effusus est in remissionem peccatorum. Fit et per aquam baptismatis, in qua originalis noxe antiquum et obsoletum uulnus diluitur. Unde et apostolus  tres dicit testimonium perhibere, spiritum, sanguinem, et aquam, et tres unum esse: quia et per Spiritum sanctum et per sanguinem Christi et per  aquam baptismatis ad unum compitum, id est, ad remissionem peccatorum peruenitur. Hanc quidam doctorum cum quid sit canticum nouum luculenter dissereret, inter ceteras nouitates quas in Christi incarnatione dixit esse completas, enumerauit dicens: »Nouum est Filium Dei hominem fieri, nouum est eumdem ab hominibus morti tradi, nouum est die tertia surgere, nouum est cum corpore ad celum ascendere, nouum est remissionem peccatorum hominibus dari.« Nouum itaque dixit remissionem peccatorum hominibus dari, que sicut in Nouo Testamento datur, in ueteri non dabatur. Pagina enim Instrumenti ueteris peccata non diluit, sed ostendit. Carnis quoque resurrectio quam credere et fateri Christianorum, non credere uero Sadduceorum  est, quam prefatus episcopus in sue fidei professione reticuit, et ueteris Instrumenti lectione monstratur, cum et per Iob uirum euangelicum potius quam legalem dicitur: Scio quod Redemptor meus uiuat, et in nouissimo de terra surrecturus sim, et rursus circumdabor pelle mea et in carne mea uidebo Deum: quem uisurus sum ego ipse, et oculi mei conspecturi sunt et non alius ; et per Danielem uirum sanctissimum et arcanorum Dei scrutatorem monstratur dicentem: Multi de his qui dormiunt in terre puluere  resurgunt, alii in uitam eternam, alii in opprobrium ut uideant semper ; et ipsa ueritate ad terras pro salute generis humani descendente, omnino commendatur qui eam et predicationis sue sacrosanctis oraculis edocuit, et sue resurrectionis salutari exemplo monstrauit. Si uero aliquis dicat, Iob in hac sententia suam solummodo resurrectionem, non generalem omnium hominum dixisse, audiat eum in alio loco generalem omnium resurrectionem affirmantem et dicentem: Lignum habet spem, si precisum fuerit rursum uirescit, et rami eius pullulant: si senuerit in terra radix eius, et in puluere mortuus fuerit truncus eius, ad odorem aque germinabit et faciet comam quasi cum primum plantatum est: homo uero cum mortuus fuerit et nudatus atque consumptus, ubi  queso est? quomodo si recedant aque de mari, et fluuius uacuefactus arescat, sic homo cum dormierit non resurget, donec atteratur celum, nec euigilabit, nec consurget de somno suo . Quod totum ita intelligendum est, [a 1Kb] Nunquid lignum habet spem reuirescendi et homo non habet resurgendi? nunquid quomodo si recedant aque de mari et fluuius uacuefactus arescat, sic homo cum dormierit non resurget? nunquid donec atteratur celum non euigilabit, nec consurget de somno suo? quibus uerbis non suam solummodo, sed totius humani generis resurrectionem generalem demonstrat. Sequitur. Hanc etiam apostoli cum diuersas quidem nationes non diuersa fide, diuersis linguis imbuti, non diuersas constitutiones tradituri peterent, omnibus gentibus inter cetera  mysteriorum spiritalium arcana tradiderunt: et ne obliuione dilueretur aut heretica prauitate cassata per temporum incrementa frustraretur, in symbolo posuerunt, et in tam authentico fidei indicio, in quo totius fidei integritas admirabili breuitate conplectitur, locauerunt. Hanc unus illorum qui fera gentium corda sacri styli doctrina perdomuit, inter cetera que de ea profatus est, in momento, in ictu oculi fore predixit . uita quoque futuri seculi, quam idem Basilius negligenter reticuisse dignoscitur, et ab ipso nobis Domino pollicetur, et pene in omnibus sanctarum Scripturarum oraculis predicatur, quippe cum sine ea carnis resurrectio nil ualeat, et ob eam adipiscendam totius nostre religionis desudet intentio. Unde datur intelligi non eum mediocriter  delirasse, cum in sue fidei confessione res tantis mysteriis plenas, et reuera mysteriis plenas, sine quibus Christiana credulitas stare non potest, silentio preterierit et in earum loco res non necessarias et risu dignas protulerit. Non igitur ei ideo tantummodo succensetur quia eas profiteri distulit, si tamen eas corde credit, cum plerumque quedam aut breuitatis studio, aut quadam occasione in dicendo pretermittuntur que in credendo firmiter tenentur; sed quia in earum loco id intulit quod a nullo sanctorum Patrum  in fidei promissione illatum fuisse perlegit: quia et miles qui quondam pugnauit, aut quandoque pugnaturus est, non ideo arguitur si ad tempus non pugnet, sed si fuga lapsus et suam nobilitatem ignobilitet, et sociorum uires inutili exemplo eneruet. Dixit enim prefatus episcopus, postquam imaginum adorationem et osculationem inter prima sue fidei munimenta fassus est: »fidem se habere participare illis sanctificatione.« Nec immerito rebus insensatis, et non solum sanctificatione sed etiam uita carentibus, participare dignus, qui post confessionem sancte et unice Trinitatis in talibus neniis fidem se habere dixit, et ea que inter prima Christiane religionis carismata enumeranda sunt, remissionem uidelicet peccatorum, carnis resurrectionem et uitam futuri  seculi desidiose pretermisit. Esto denique, utile quiddam est imagines adorare, quid adimitur Christiane religioni si inter primas fidei professiones illius quoque rei professio non detur, cum pleraque sint que inter ceteras ecclesiastice institutionis traditiones fidelibus tradita sunt, quorum etsi in fidei confessione professio tacetur, nichil tamen ideo sancte religioni adimitur? Aut in quo preiudicat, si earum adoratio taceatur, fidei integritati, cum a sanctis Patribus inhibita potius quam instituta credatur. Non enim eo modo preiudicat pretermissio imaginum adorationis sacre fidei puritati, que interdicta potius quam instituta est, sicut preiudicant remissio peccatorum, carnis resurrectio et uita futuri seculi si in confessione pretermittantur, que utique et in  omnium Scripturarum sanctarum serie predicantur, et, ut prefati sumus, ab apostolis in symbolo laudabili breuitate connexe tenentur.



CAPUT uII. De eo quod Theodosius Amori episcopus desidiose fidem sancte et unice Trinitatis tacuerit, de imaginibus uero incaute et extraordinarie dixerit: Confiteor et promitto, et suscipio, et osculor, et adoro imagines; et post pauca: Qui non instruunt diligenter omnem Christo dilectum populum adorare et uenerari sacras et honorandas imagines omnium sanctorum qui a seculo Deo placuerunt, anathema.

Basilium Anchire episcopum in superiore capitulo arguendum recte ostendimus, eo quod sue fidei iacto fundamine in edificio tam excellentis mysterii res ualde necessarias superedificare neglexerit, et uice  earum res ab omni penitus religionis fabrica abnuendas superedificare nisus sit: in presenti uero Theodosium Amori episcopum rectius competentiusque arguendum decernimus, qui, nullo sue fidei in prefata synodo posito fundamento, res tantum inanes et ratione seclusas inaniter et irrationabiliter edificare cepit. In illius enim edificio si id quod inaniter surrexit deiiciatur, saltem id quod bene fundatum est remanebit; in istius uero si omne quod inane et friuolum est destituatur, nil quod remaneat erit: si ergo illi recte succensetur qui sancte et unice Trinitatis confessioni imaginum adorationem inseruit, multo rectius huic succensebitur qui illius summi et ineffabilis mysterii confessione postposita, de illarum adoratione friuola nescio que tantummodo  somniauit. Ita enim exorsus est: »Confiteor et promitto, et suscipio, et osculor, et adoro imagines.« O mira confessio episcopi! O pulchra dictio sacerdotis! O laudanda deuotio presulis! Tacet confessionem excellentissime maiestatis, et insonat confessionem insolentissime uanitatis. Ab eius confessione pedem retrahit qui dixit, Omnis qui me confessus fuerit coram hominibus, confitebor et ego eum coram Patre meo qui est in celis  et in imaginum confessionem totis se gressibus infert. Tacet quod et ille fateri et ceteros ut faterentur debuit hortari, et fassus est quod nec ille fateri et ne ceteri faterentur debuit reluctari; et qui opponere murum pro domo Isrel debuit et stare in prelio in die Domini, ipse ad deditionis dedecus, proh  dolor! sponte dilabitur; quia uidelicet qui debuit a praua confessione et a ridiculoso errore aliorum mentes cercere predicationis studio, ipse primum illis errandi uia efficitur praue confessionis exemplo. Quod uero anathematizat omnes qui non instruunt omnem Christo dilectum populum adorare et uenerari imagines omnium sanctorum qui a seculo Deo placuerunt, quam absurde quamque incaute agat, prudens lector aduertat, presertim qui anathema quod aliis temeraria presumptione inferre contendit, in se suosque irreuerenter intorquet, et telum quo sui erroris extraneam nititur perfodere partem, in suam ciuiumque deflectit necem. Nec liberat imaginum adoratio ab anathematis colligatione suos, que nectere tantummodo nitebatur exteros. Anathematizat  enim qui non instruunt omnem Christo dilectum populum adorare imagines. Nunquidnam, ut ceteros taceam, in sibi commissa plebe omnes instruunt omnem Christo dilectum populum imagines adorare, qui nec instruendi habent officium, nec predicationis gradum? nunquid et ipse omnem Christo dilectum populum instruit? Cum uidelicet pene totus mundus Christi populo plenus sit: quoniam desiit tantummodo in Iudea notus esse Deus, sed in omnem terram exiuit sonus apostolorum, et repleta est omnis terra gloria Domini, et omnes gentes ueniunt et adorant in conspectu Domini, iuxta Malachie uaticinium in uerbo Domini dicentis, Ab ortu solis usque ad occasum magnum est nomen meum in gentibus, et in omni  loco sacrificatur et offertur mihi hostia munda , et pastor Ecclesie, cui in figura disci diuersorum animantium generibus pleni totus orbis diuersis gentibus plenus ad Dei gratiam uocandus ostenditur, dicit: In ueritate comperi quoniam non est personarum acceptor Deus, sed in omni gente qui timet eum et operatur iustitiam, acceptus est illi . Nam si secundum eius deliramentum quicunque non instruunt omnem Christo dilectum populum, anathemate digni sunt, neque ipse idem, neque cepiscopi qui in eadem synodo fuisse perhibentur, neque illis subdite plebes anathematis uinculo carere quibunt, quia etsi instruunt duarum aut trium uel certe plurimarum prouinciarum gentes, non tamen omnem Christo dilectum populum instruunt, cum per tam prolixas  tamque uastas mundi partes sit catholica Ecclesia, que utique Christi dilectus populus est, diffusa, et tam per inaccessas et ignotas nationes sit, Domino largiente, dilatata. Aut ergo omnem Christi Ecclesiam ab oriente usque ad occidentem, a septentrione usque ad meridiem, se suosque imaginum adoratione instruere perdocebit, aut secundum sue uanitatis sententiam cum sociis siue subditis anathemati subiacebit: quoniam etsi omnem populum instruere possent, non igitur omnium sanctorum qui a seculo Deo placuerunt imagines in quarum adorationem uniuersitatem populi instruerent, habere poterant, quorum multitudo tanta est, ut de his per Prophetam ex persona Filii ad Patrem dicatur: Nimis honorati sunt amici tui, Deus, nimis confortatus est principatus  eorum: dinumerabo eos, et super arenam multiplicabuntur . Quod etsi hyperbolice dictum sit, tanta eorum qui ab initio Deo placuerunt sunt agmina, ut nec pingi nec dinumerari possint ab alio, nisi ab eo in cuius libro eorum scripta habentur nomina. Nam si a se prolati idem episcopus anathematis iacturam uitare cupit, necesse est ut omnium sanctorum qui per diuersas mundi partes ab initio Deo placuerunt, imagines et habeat et adoret; et si eas pre multitudine sui habere nequiuerit, imo quia nequibit, a se ergo prolato anathemati colla submittat



CAPUT uIII. Quod pene de omnium fide ambigitur, cum Spiritum sanctum quidam a Patre tantum, quidam uero neque a Patre neque a Filio procedentem confessi sint.

 Ex Patre et Filio Spiritum sanctum procedere, quantum attinet ad breuitatem huius styli cui studemus, Domino annuente, in superioribus monstratum est. Nam cum pene omnes in prefata synodo hoc aut penitus tacuerint, aut ambigue protulerint, nos quasi homines humana imbecillitate cogitationum, et eorum que nec audimus nec legimus ignari, nec eorum fidei testimonium perhibemus qui hoc silentio preterierunt, nec eorum qui ambigue protulerunt, nec ideo eorum credulitatem abnuimus, quia hoc tacuerunt uel ambigue protulerunt. Quoniam qualiter teneant nescimus, sed hanc rem et indiscussam preterire, ne eis tacendo assensum prebere uideamur, et quia non patenter elucet quid uelit, improbare timentes, illius examini reseruamus quem occulta  non fallunt. Scimus denique eos haud procul ab errore esse, qui si ab eo ideo elongantur, quia bene de hac re sentiunt, ideo tamen ei appropinquant, quia quod recte sentiunt recte fateri neglexerunt, quod autem recte corde creditur adiustitiam, recte ore debet profiteri ad salutem.



CAPUT IX. De eo quod si forte aliquis error in prefatorum episcoporum sententiis de fide prolatis indiscussus remanserit, propter difficultatem et enormitatem sermonis illorum remanebit, qui plerumque tanta ignauia obsitus est, ut quid significare uelit quiue sensus in eo intelligendus sit, minime pateat.

Cum multa elocutionum sint genera, que a grammaticis siue a rhetoribus copiose ac uarie traduntur,  omnium tamen sermonum siue dictionum series quadripertita ratione diuiditur. Omnis autem sermo aut sapiens est et disertus, aut sapiens et non disertus, aut disertus et non sapiens, aut nec sapiens nec disertus. Sapiens ergo est et disertus, sicut plurimi diuinarum Scripturarum libri, et ut ceteros taceam, ut est liber Isaie prophete, cuius sermo et sapiens est, utpote quem Spiritus sanctus dictauerit, et disertus, quia ab illustri et urbano uiro prolatus est. Sapiens autem et non disertus, ut quidam in ipsis etiam diuinis Scripturis habentur. Sapiens uidelicet in sententiarum celsitudinibus diuini flaminis nectare promulgatis, indisertus uero aut simplicitate sanctorum uirorum, a quibus prolatus est, qui sensuum potius quam uerborum uenustatibus uti maluerunt,  aut indigenarum loquendi usu, inter quos sancti uiri diuini uerbi latores nati aut conuersati fuisse noscuntur, sicut de beato Ieremia Hieronymus dicit, quod simplicitas sermonis de loco ei Anatoth in quo natus est accesserit. Disertus ergo et non sapiens, sicut gentilium scriptorum est, qui etsi uenustus est humanarum artium eruditione, insipiens tamen est, quia et ueri Dei notitia et salutifera caret exhortatione. Est et quorumdam hereticorum sermo disertus, nec tamen sapiens, qui etsi humanorum ingeniorum industria est expolitus, sapientie ueritate et uirtutum documentis est omnino nudatus. De disertis uero nec tamen sapientibus per Isaiam prophetam dicitur: Populum enim imprudentem non uidebis, populum alti sermonis, ita ut non possis intelligere disertitudinem  lingue eius in qua nulla est sapientia . Nec disertus ergo nec sapiens est, sicut plurimorum qui temere ad quelibet docenda accedunt antequam sacratissimorum sensuum dapibus reficiantur et eloquentie ornamentis imbuantur, uel etiam ut istius synodi scriptura est, cuius errores discutere nitimur, in cuius sententiis nec sensuum reperitur ornatus, nec ex eloquentie flumine quidam deducitur riuulus. Et cum omnis scriptura aut culta sit et aperta, aut culta et non aperta, aut inculta et aperta, aut nec culta nec aperta, et hec duabus primis istis speciebus est aliena, et duabus sequentibus omnino conserta, quia nec sermonum cultu aut eloquentie cothurno attollitur, nec puritate aperte locutionis texitur, quod in altero ob sui puritatem  ad intelligendum promoueat. Nec culta est et non aperta, quia non longis periodis inuoluitur, non uariis topicorum perplexitatibus exornatur, nec lubricis syllogismorum conclusionibus ex industria dialectice artis uenientibus catenatur: que omnia et culta sunt, utpote que sophistico poliuntur cylindro; et non aperta, quia a simplicium lectorum sensu procul remota eruditissimorum tantummodo se inferunt ingenio. Sed aut aperta est, que eruditione carens omnibus legentibus siue audientibus patet; aut inordinate et incompte digesta, et solecismis mutilata, barbarismis corrupta, ceteris uitiorum nubilis obducta, et luculenta oratione carens, et ordine texendorum sensuum exploso, nec culta est nec aperta.  Ideoque si forte aliquis error in sententiis de fide prolatis indiscussus remanserit, his a nobis se tuebitur armis, quia se talibus incompositarum dictionum abdidit inuolucris; et a nobis ideo deprehendi nequiuit, quia ad nos difficultate sermonis quasi quodam pallio obsitus aduenit.



CAPUT X. Ridiculose et pueriliter dictum in sententia fidei Theodori episcopi: Mirabilis Deus in sanctis suis; et continuo, sanctis qui in terra sunt eius mirificauit omnes uoluntates meas inter illos, tanquam hic uersiculus illum priorem subsequatur.

Id uero quod Theodorus episcopus hos duos Psalmiste uersiculos ita interiecta particula aduerbii continuo, in unum protulit, quasi alter alterum nulla intercapedine aliorum uersuum interposita subsequatur,  cum uidelicet hic uersiculus quem illum continuo subsequi dicit, non solum confestim non subsequatur, sed etiam ferme ante quinquaginta psalmos, cui postponitur precedere noscatur, non ideo nobis reprehendere libuit quod fidei quoddam preiudicium afferat, sed quia ridiculo sui reprehensioni subiaceat et reprehendentibus deridendi materiam conferat, pateatque talem scripturam non esse idoneam, ut magna absque errore instruat, que in paruis absque uigore titubat, nec habere eam uim res dubias affirmandi et incognitas docendi, que non habet ingenium res non dubias narrandi et notas proferendi. Quomodo ergo illius synodi poterit recipi doctrina, cuius in tot locis reprehenditur scriptura? aut quomodo cum ceteris synodalibus a sanctis patribus digestis  uel susceptis scriptis societatis poterit adipisci dignitatem, que earum sensuum et uerborum fugit societatem? Ille enim in nullo reprehenduntur, et ideo in omnibus suscipiuntur: hec uero quia in multis reprehenditur, non immerito pene in omnibus repudiatur.



CAPUT XI. Quod inutiliter et incaute Greci Ecclesiam catholicam anathematizare conati sint in eorum synodo, eo quod imagines non adoret, cum utique prius debuerint omnino scrutari quid uniuscuiusque partis Ecclesia de hac causa sentire uellet.

Ecclesiastice tube predicatio intonat, peccantem fratrem primo clam corripiendum; qui si audire noluerit, seorsum adhibitis fratribus uel corrigendi studio, uel conueniendi testimonio admonendus est;  qui si et illos audire contempserit, tunc multis res notescenda est, ut detestationi eum habeant, et qui nequiuit saluari pudore, saltim opprobriis saluetur; qui si neque multorum admonitioni assensum prebuerit, ethnicorum siue publicanorum more detestandus est. Cui predicationi non mediocriter illorum Ecclesia contraire uidetur que totius mundi Ecclesias priusquam more ecclesiastico per epistolare eloquium consulendo siue scrutando alloquatur, presumptiue, siue incaute, anathematizare conatur. Debuerat enim ad circumiacentium prouinciarum Ecclesias legationem sciscitatiuam facere, utrum imagines adorari aut non adorari deberent, ut, iuxta cuiusdam sapientis uocem, per consilium et sequenda  sequens et uitanda uitans, non eam postmodum penitere constaret, sed quidquid de hac re plures secundum apostolicam institutionem tenere uellent Ecclesie, ipsa quoque teneret; et que pluribus consentientibus antiquis institutionibus obniti tentaret et obstinata mente ab uniuersitate ecclesiastici corporis se dirimere uellet, hanc detestationi multaret. Nam quis furor est, queue dementia ut unius partis Ecclesia rem que neque ab apostolis, neque ab eorum successoribus statuta est, nitens statuere, totius mundi Ecclesias conetur anathematizare, et compellantur aut apostolicis institutis contraire, aut ab illis prolato uanissimo anathemati subiacere? Sed cum illorum dementissimum anathema illis potius quam nobis iacturam impertiat, dicente Apostolo,  Neque maledici regnum Dei possidebunt , etiam si quodammodo ledere posset, tolerabilius nobis esset illud perpeti quam apostolorum siue ceterorum sanctorum Patrum monitis obniti, quippe qui cum Susanna dicimus, Melius est incidere in manus hominum, quam derelinquere legem Dei nostri , et pastoris Ecclesie uerbis perdocemur obedire oportere Deo magis quam hominibus . Sicut enim cuilibet ciuium siue principis societate fruenti a seditiosis quibusdam qui contra principem et ciues agunt, tolerabilius est ab illis illata conuicia sustinere, quam cum eis in seditionem conspirare, ita nimirum tolerabilius nobis est, ab illis exsecrari qui etiam suos parentes exsecrari non formidant, quam cum illis res insensatas contra diuinarum Scripturarum  instituta adorare. Exsecratio namque sine ratione, et ira sine potestate, et damnatio sine auctoritate, quantum eos contra quos inhiant minime ledunt, tanto auctores suos maioribus tediis afficiunt, et magis desides et impatientes esse produnt. Nisi ergo eos uetusta pernicies et antiqua lues, dux mortis, radix malorum, que et angelos ab ethereorum ciuium societate, et homines a florigere sedis dignitate expulit, stimulis sue nequitie inflammaret, nec synodum ob adorandas imagines sine conhibentia plurimarum catholicarum et Deo fidelium Ecclesiarum, aggregatam uniuersalem nominare curarent, nec tot tantasque Ecclesias que utique corpus Christi sunt, tam insolenter anathematizare auderent, nec rerum insensatarum culturam et adorationem contra  diuinarum apicum institutionem statuere tentarent. Nemo enim, ait Apostolus, in spiritu Dei loquens dicit anathema Iesu . Unde cauendum est, ne dum Ecclesiam que est corpus Christi inconsulte et incaute anathematizare nituntur, illi qui eius caput est iniuriam inferre uideantur. Tanta itaque dilectione sibi Christus Ecclesiam asciuit, ut inseparabiliter ei, utpote caput corpori, preemineat, et illa ei perpetim, utpote corpus capiti cohereat, ut nequaquam corpori aut iniuria aut honorificentia exhibeatur quod non ad caput referatur. Ecclesie etenim persecutionem a Iudeis illatam suam Christus referebat, cum rapaci lupo Saulo, necdum Paulo, mane predam in uastationem Ecclesie comedenti, uespere  spolia in saluberrima predicatione siue epistolarum missione diuisuro, dicebat: Saule, Saule, quid me persequeris ? Non quod ille Christum persequeretur in etheriis arcibus regnantem, sed Ecclesiam iam tunc pullulantem et in huius seculi horrisonis fluctibus natitantem. Christus ergo in corpore suo, quod est Ecclesia, etiam nunc persecutionem sustinet, non quidem corporaliter, ut dudum pro mundi salute, sed quadam pietatis miseratione, qua suorum membrorum, id est, fidelium in unitate sancte Ecclesie commanentium semper miseretur, de quibus erat ille qui dicebat: Gaudeo in passionibus meis, quia expleo ea que desunt passionum Christi in carne mea propter corpus eius quod est Ecclesia . Hanc passionem, quam Christus in sanctis  suis sustinet, Dauid prefigurabat cum dicebat: Adhuc ludam et uilior apparebo , quia dum se humilians usque ad mortem ad crucis perueniret mysterium, et a synagoga, que sterilis ex tunc remansit, despiceretur, in sudore sanguineo membrorum suorum passiones ostendebat esse futuras, ac contra Ecclesie exhibitam honorificentiam suam esse testatur cum dicit: Qui uos recipit, me recipit . Et, Quandiu fecistis uni de minimis istis, mihi fecistis . Si ergo illi de quibus sermo est, custodem uirtutum, magistram bonorum, humilitatem amplecterentur, nec corpus Christi, quod est Ecclesia, impudentissime anathematizare tentarent, nec ob sue imo uane laudis appetitum pro re tam inutili tamque inofficiosa synodum aggregarent.



CAPUT XII. Quod magna ex parte mansuetudinem et patientiam abiecerint in non continendo os suum et inordinate loquendo.


Aggregata igitur synodo si in ea ecclesiastico more egissent, res necessarias et fidelibus profuturas pertractantes, omnes uocum nouitates et inordinatas locutionum nenias euitarent, et mediocritatis callem tenentes neque ab apostolicis doctrinis, neque ab antiquarum synodorum institutionibus dissentirent, sed patientie et mansuetudinis ornamentis ornati, nequaquam dicentes bonum malum et malum bonum, ponentes amarum dulce et dulce amarum, prophetico sermoni contrairent; et ea que necessario statuenda erant prudenter statuerent, et que dicenda diligenter  dicerent, et spreto superuacuo et extraordinario anathemate, res utiles perdocerent, res uero ambiguas aut certe inutiles silentio multarent, et nostre partis siue ceterarum mundi partium Ecclesie eorum statutis parerent. Sed quoniam impossibile est et eorum statutis assensum prebere et antiquis patrum institutionibus parere, cum uidelicet inter se diuersa sint, et quantum lux tenebris, uita morte, uisio cecitate, probitas improbitate, puritas impuritate, sanitas egritudine, tantum eorum instituta a sanctorum patrum institutis distent, idcirco, deterioribus spretis, potioribus contenti sumus, et contemptis fallacibus diuerticulis certum ac regium tramitem tenere desideramus. Ubi, queso, prestantissima uirtus mansuetudo?  uel tu fortissima furiis siue cunctis leuibus incitamentis inimica patientia? Quo abieratis? quo discesseratis, cum tam incautas tamque peruersas constitutiones a tot sacerdotibus patrari uideretis, cum Ecclesie tot anathematum uincula inferre cerneretis? Cur non saltim in duobus uel tribus hospitium habuistis? Cur omnes spreuistis? Cur cunctis uestram absentiam presentastis? Cur non eos a tot nugis uestri moderaminis compescuistis frenis? Cur non a tot deliramentis uestre industrie cercuistis habenis? Stimulante namque iactantia siue uentose laudis appetitu, et ministram suam, oris uidelicet incontinentiam, contra nos pugnaturam impellente, que omnia ut cetera malorum fomenta non incongrue nostre legiones respuunt, ab eis abscessimus,  et apud eos tandem hospitari nequiuimus, quos talium errorum tumultibus inuasos esse comperimus. Nulla enim est societas luci et tenebris, nec quedam communicatio Christi et Belial, quoniam, iuxta cuiusdam sapientis sententiam, spiritus Dei, qui utique nostri exercitus dux est, effugiet fictum, non habitabit in corpore subdito peccatis. Non enim nos in medio eius, nec ille in medio nostri habitauit qui facit superbiam. Quoniam, iuxta uerba Iesu filii Sirach, odibilis coram Deo et hominibus superbia, et synagoge superborum non erit sanitas: frutex enim peccati radicabitur in illis . Tanto enim in eorum synodo discipula superbie, oris scilicet incontinentia, uiguit, quanto modestia siue prudentia uigere debuit, et cuius nec extrema quidem manus in tali actu duci  debuit, principatum, proh dolor! tenuit; et que principatum tenere debuit, nec extrema quidem eius manus illorum cetibus interfuit. Tuo itaque instinctu, o incontinentia oris, que gressus hominum in terra uiuentium dirigi prohibes, dicente Propheta, uir linguosus non dirigetur super terram , et cuius anni sui peccatum non deest, iuxta illud, Ex multiloquio non effugies peccatum, parcens autem labiis sapiens eris , et per quam anima leditur, iuxta sapientis uocem dicentis, Qui multis utitur uerbis, ledit animam suam , et que non solum respondere antequam audias, uerum etiam sanctam Ecclesiam anathematizare, antequam alloquatur tuos sequaces, compellis, iuxta illud, Qui respondet uerbum priusquam audiat, stultitia est illi, et opprobrium  , te urgente ita penitus nostrum abnuere consortium, ut nostra societas in eorum mentibus nec leue quidem posset imprimere uestigium. Nos enim sequi decor uite est, et nos spernere error insanie, et secundum magistre nostre sapientie uocem, Exitus nostri exitus uite sunt . Nisi enim legislator nostrorum monitorum sequax fuisset, et nostri moderaminis retinaculis gressus sue mentis connexos habuisset, dicente Scriptura: Et erat Moyses mansuetus pre omnibus hominibus, qui sunt super terram, nequaquam tantoties diuinis alloquiis frueretur, neque tot mysteriorum arcanis, Domino insinuante, imbueretur, nec de eo ab eodem rerum omnium Domino diceretur: At non sicut seruus meus  Moyses, ad quem loquor facie ad faciem, sicut loqui solet homo ad amicum suum . Patientie itaque et mansuetudinis uirtus et ab illis prorsus abiecta esse perhibetur, qui pessum et extraordinarie ad catholicam Ecclesiam anathematizandam synodum aggregare nisi sunt, et eam que benedictione perpetua benedicta est, maledicere insanis ausibus conati sunt, et a nobis fidei brachio et dilectionis manu et cordis amplexu modis omnibus est adeunda et perpetim retinenda. Ait enim Psalmista: Dulcis et mansuetus Dominus, propter hoc legem statuit delinquentibus in uia: dirigit mites in iudicio, docebit mansuetos uias suas . Unde datur intelligi, quod qui mansueti Domini sequax esse desiderat, mansuetudinem non debet spernere, sed ut de uiis  Domini doceatur, eam ei conuenit amplecti. In Prouerbiis quoque scribitur: Mansuetus uir cordis medicus est: tinea autem ossibus cor intelligens . Item ibi: Melior est mansuetus cum humilitate, quam qui diuidit predam cum contumeliosis. In Ecclesiastico quoque legitur: Fili, in mansuetudine opera tua perfice, et ab omni homine diligere . Item ubi supra: Esto mansuetus ad audiendum uerbum, ut intelligas, et cum sapientia loquere responsum uerum . Nam et prefectus iehsu filius Sirach ita intonat: Fili, in mansuetudine serua animam tuam, et da illi honorem secundum dignitatem suam . Doctor itaque gentium ita ad Ephesios scribit: Obsecro uos ego uinctus in Domino, ut digne ambuletis uocatione, qua uocati estis, cum omni humilitate  et mansuetudine, cum magnanimitate, supportantes inuicem in caritate, solliciti seruare unitatem spiritus in uinculo pacis . Et Iacobus apostolus dicit: Quis prudens et sciens uestrum, monstret de bono opere conuersationem suam in mansuetudine et prudentia . Quibus omnibus preceptis illi procul dubio renisi sunt qui propter imaginum adorationem Ecclesie ausi sunt anathema inferre, que utique tanto est immunis ab eorum maledictione que iniusta est, quanto a Christo qui eam redemit delinitur unctione letitie, que immarcescibilis et perpetua est. De prudentia quoque et patientia et continentia oris scriptum est: Qui parcit uerbum proferre durum, prodest ei: patiens autem uir sapiens est.  Quod enim uerbum potest esse durius anathemate? quod si proferre incaute parcerent, non longe a uia discederent. Aut que patientia aut prudentia in hoc negotio illis utilior esset, quam ut Ecclesiam per diuersas mundi partes constitutam suis apicibus consulerent, et quod omnium assensus decreuisset, prudenter et patienter sancirent? Dicitur enim per quemdam sapientem: Palpebre tue precedant gressus tuos . In quo dicto dum metonymice per palpebras prouidens ante acta consilium, et per gressus ipsas actiones significet, nobis perspicaciter innuit, ut semper nostrarum actionum exercitia prouida et prudentia preueniant consilia, ut antea mentis oculus preuideat in quibus se postmodum actus extendat. A multiloquio igitur quo illi in sua synodo  usi sunt, his uerbis Psalmista se cercitum esse decantat: Dixi, Custodiam uias meas ut non delinquam in lingua mea, posui ori meo custodiam ; et ut cerceri rite ualeat, his precibus Dominum implorare contendit: Pone, Domine, custodiam ori meo, et ostium circumstantie labiis meis, ut non declines cor meum in uerba malitie . Si ergo omnia que per patientiam et mansuetudinem a sanctis patribus siue in ueteri, siue in Nouo Testamento gesta sunt innumeremus, et e contrario que per superbiam siue oris incontinentiam a perditis quibusque perpetrata sunt, edicere curemus, et quibus testimoniis hoc uitium perhibeatur, non dicam unius capituli, sed nec quidem unius libri textus cuncta poterit continere. Nunc autem monstratis ex parte que  egerint, queue agere debuerint, et illorum nugis ex parte discussis, ad alia que huic operi necessaria sunt, Domino accedamus.



CAPUT XIII. Quia mulier in synodo docere non debet, sicut Herena in eorum synodo fecisse legitur.

Cum pene in omnibus illa synodus que pro adorandis imaginibus aggregata est, diuinarum Scripturarum saluberrimis institutis refragetur, in hac quoque parte oppido refragari illis uidetur, quod mulierem institutricem siue doctricem habuisse perhibetur: quod quidem non solum diuine legis documentis, sed ipsius nature lege inhibetur. Non enim eam sexus fragilitas siue animi mobilitas doctrine siue prelationis super uiros apicem tenere permittit, sed tanquam  infirmius uas et ad decipiendum facilius subditam et uirili auctoritate repressam esse compellit. Unde et diuinis legibus sancitum est, quedam feminarum uota uirili deliberatione cassari posse, et humanis constitutum est, feminas innuptas, quamuis prouecte sint etatis, propter ipsam animi leuitatem, in tutela consistere debere. Nouimus enim feminam causa prolis, causa adiutorii, causa incontinentie, uiro concedi solere: causa uero docendi nusquam penitus legimus. Causa inquam prolis, ut in Genesi legitur: Et benedixit eos dicens: Crescite et multiplicamini . Hoc est enim matrimonium quod neque secundum Pelagium peccatum esse putandum est, neque secundum Iouinianum uirginitati cequandum: sed uirginitas illi preferenda est propter munditie  sanctitatem et corporis integritatem, dicente Apostolo: Nupta cogitat que sunt mundi, quomodo placeat uiro; uirgo autem cogitat que sunt Domini, quomodo placeat Domino, ut sit sancta corpore et spiritu . Illud uero quanquam altero sibi prelato non est abiiciendum, neque omnino postponendum, sed cum gratia his quibus competit appetendum, quoniam est et erga se non extraordinarium et erga uirginitatem secundum. Est enim uirginitatis seminarium, quia sicut uua non aliunde nisi ex uite nascitur, ita et uirginitas non aliunde nisi ex matrimonio gignitur; et quanquam sit uirginitas centesimus fructus, habet tamen infra se tricesimum, id est matrimonium, inter quos medius sexagesimus  est, qui in uiduis non incompetenter accipitur. Causa itaque adiutorii femina uiro concessa est, dicente Domino: Non est bonum hominem solum esse, faciamus ei adiutorium simile sibi . Causa uero incontinentie, iuxta illud Apostoli: Qui incontinens est, nubat; et iterum: Melius est nubere quam uri . Interrogemus ergo Apostolum, dicat egregius predicator, dicat uas electionis, utrum feminas docere permittat, an in uiros dominari. Ait enim ad Timotheum: Mulier in silentio discat cum omni subiectione: docere autem mulieri non permitto, neque dominari in uirum, sed esse in silentio . Qui quasi interrogaretur, cur eam et docere et dominari in uirum prohibuerit, Adam, inquit, primus formatus est, inde Eua; et Adam non est seductus,  mulier autem seducta in preuaricatione fuit: ut nosse possemus idcirco ei et doctrine et dominationis dignitatem ab Apostolo in uirum minime esse concessam, quia non ut doceret, sed ut adiuuaret uirum, nec ut ei preesset, sed subesset, condita esse perhibetur, siue quia animo est infirmior et ad tentandum facilior. Non enim, ut ait Apostolus, uir propter feminam, sed femina propter uirum creata est . Nam si quis forte tanti erroris presumptionem hoc ancili tueri nitatur, quod idem apostolus, cum de habitu et continentia anuum ageret, ait, Bene docentes , sed prudentiam doceant, perpendant quod non eas docere quamdam insaniam uel quamdam traditionem sacrosanctis Patrum institutionibus resistentem, uel certe cuiusdam insensate rei adorationem,  sed prudentiam et bene uiuendi exempla permiserit; nec eas id facere in ecclesia, neque in conuentu, neque in synodo, sed priuatim longeue etatis experientia et explosis propter eui maturitatem uitiorum incentiuis, inter domesticos permiserit; nec omnes, sed eas que in operibus bonis testimonium habent, que hospites recipiunt, que sanctorum pedes lauant, que tribulationem patientibus subministrant, que omne opus bonum subsecute sunt, quarum et ipse incessus, motus, uultus, sermo, silentium, quamdam sacre continentie gestet honestatem. Aliud est enim matremfamilias domesticos uerbis et exemplis erudire, aliud antestitibus siue omni ecclesiastico ordini uel etiam publice synodo  quedam inutilia docentem interesse, cum uidelicet ista que domesticos exhortatur, eorum et suum in commune adipisci cupiat profectum, illa uero in conuentu uentose tantum laudis et solius arrogantie ambiat appetitum. Sicut igitur caput uiri Christus est, ita nimirum caput mulieris uir, ac per hoc si mulier uiris preesse debet, iam eorum caput est: et si illa eorum caput est, illi necessario caput Christi erunt. Non autem ullus caput Christi preter Patrem esse potest, secundum Apostolum qui ait, Caput Christi Deus , et de quo in Canticis canticorum dicitur: Caput eius aurum optimum . Non igitur mulier uiris se preferendo eorum caput esse debet, ne dum sexus inferior ultra se quam ordo exposcit, attollit, et superiori sexui prefert, caput  quod preeminere ceteris membris debet, infima petat, et pedes qui ceteris membris preeminentibus infima loca tenent, ceteris preeminentes ad superiora tollantur, sicque nature ordo permutatis ac potius peruersis legibus fedetur. Nam si forte aliquis his sacrosanctis apostolicis institutionibus obniti tentans, mulieres uiros docere uirisque preesse, et synodos instituere debere, ideo affirmare nisus fuerit, quod secundum euangelice tube preconium mulieres crebro mediatori Dei et hominum ministrauerint, ad pedes scilicet eius sedentes, et uerbum ex ore eius audientes, ac circa frequens ministerium satagentes, et lacrymis pedes eius rigantes, et capillis tergentes, et corpus eius miro unguentorum liquore linientes, eumque ad passionem pergentem sequi non distulerint,  et post resurrectionem eius ad eius monumentum recurrentes eius sacratissime resurrectionis gloriosum mysterium et prime cognouerint et discipulis nuntiarent, animaduertat quod aliud sit ad pedes Domini sedere, et cetera que premisimus agere, aliud synodos statuere, in conuentibus uiros docere, peruersas constitutiones tradere, et uiris preferri appetere. Ille etenim typum sancte Ecclesie gestantes Domino ministrauere, et sacratissimis eius alloquiis inhesere: iste uero si que sunt, Athalie nimirum exempla sequuntur, que dum uiris preesse incompetenti desiderio appetit, pene omne semen regium extinxit, et sui nefandissimi capitis interitu ad ultimum indignam uitam digna morte finiuit. Femina uero idcirco Domini et saluatoris nostri resurrectionis  nuntiatrix esse existimatur, ut quia fuerat ei femina de celis ad terras uenienti iter, fieret etiam ei a terris ad celos redeunti index, et quem uenientem Maria uirgo mundo edidit, redeuntem nimirum Maria a Domino sanata discipulis nuntiaret. Qui mediator Dei et hominum non idcirco de femina natus esse perhibetur, ut femineum sexum uiris preferret, sed ut utrumque sexum in culpam lapsum sue incarnationis mysterio redimeret: uirum uidelicet, quia uir fieri pro nostra salute dignatus est, iuxta illud propheticum: Ecce ueniet uir, oriens est nomen eius ; de quo scribitur, Iesum Nazarenum uirum approbatum a Deo uirtutibus et signis, que fecit per illum Dominus ; feminam uero, quia de femina sine ullo masculini sexus contagio nasci dignatus  est, et utriusque sexus sicut uerus conditor, ita etiam uerus permanet restaurator.



CAPUT XIu. Contra eos qui dicunt, Dei cooperantes nos direximus congregare uos, siue congregauit uos Deus consilium proprium statuere uolens.

In primo huius operis libro in prima parte libri, cum eorum error discuteretur qui dicunt Deum sibi conregnare, aliquantulum disputatum est, unde hic quoque error, quo se Dei cooperantes superciliose iactant, cassari potest: quoniam et Deum sibi conregnare, et Dei cooperantes esse, non humiliter, non sanctorum regum exemplis contenti, non sanctarum Scripturarum institutionibus instructi, sed perperam  et fastu arrogantie elati delirant; et dum appetunt id sibi usurpare quod non competit, timendum est ne id amittant quod competit, quia quisquis ambit illicita, amittere solet acquisita. Sed quoniam, ut prefati sumus, in superioribus hic error ex parte discussus est, nunc ad id quod ideo illos qui in eadem synodo fuisse noscuntur congregatos dicunt, ut per eos Deus consilium suum statueret, nostre disputationis uertamus articulum. Dicunt enim: Congregauit uos Deus consilium proprium statuere uolens, quasi non scriptum sit, Qui uiuit in eternum creauit omnia simul, et quasi Deo quedam noua uoluntas que antea non accesserat, accedat: de quo per prophetam scribitur: Statuit ea in eternum et in seculum seculi, preceptum posuit, et non preteribit ; aut quasi  ullius adminiculo indiguus idcirco alios congreget, ut plurium deliberatione quid agere debeat statuat. Est enim consilium a consulendo dictum, quo aliquid aut faciendi aut non faciendi assidua consideratione decernitur. Est enim genus cause quod oratores deliberatiuum dicunt, in quo genere de quibuslibet uite utilitatibus quid aut debeat aut non debeat fieri tractatur. Sunt enim in eo suasio et dissuasio, id est, de expetendo et fugiendo, de faciendo et non faciendo. In suasione autem duo sunt fortiora, spes et metus. Quia igitur Deus omnipotens est, ideo nullius est indiguus, ideoque nec alterius suasione ad ea que non uult peragenda promouetur, nec ab his que agere uult ullius dissuasione remouetur, nec quodam metu ab aliquibus, que agere uult agenda  hortatur, nec cum alio consilii sui deliberationem statuit. Quibus omnibus si indigeret, necessitatem pateretur, omnipotens non esset: est autem omnipotens, nullam igitur indigentiam habet, ac per hoc incautum est dicere: Congregauit uos Deus consilium proprium statuere uolens. Consilium namque Dei Filius est, qui non statutus est a Patre quadam deliberatione, sed genitus ante secula ineffabili natiuitate, quem Pater genuisse, et sine quo nunquam fuisse a fidelibus creditur. Est enim sapientia Dei Patris que ei consempiterna est, et que dicit: Ante colles ego parturiebar, adhuc terram non fecerat, quando parabat celos, aderam illi; dum uallaret mari terminum, et legem poneret aquis, ego cum illo  eram . Que etiam celsitudinem suam his uerbis demonstrat dicens: Ego in altissimis habitaui et thronus meus in columna nubis ; et iterum: Gyrum celi circuiui sola, et in fluctibus maris ambulaui, in omnem gentem et in omnem populum primatum tenui; et iterum: Ego quasi terebinthis expandi ramos meos. Ego feci ut oriretur lucifer in celo. Ego omnes qui me amant diligo. Exitus enim mei exitus uite sunt. De hoc enim consilio Psalmographus dixit: Consilium Domini manet in eternum, cogitationes cordis eius in seculum seculi . Qui ideo consilium dicitur, eo quod incarnationis eius arcanum ad consulendum humano generi sit concessum, quod consilium nulla etate dissoluitur, sed in eternum manet, quia triumphalis mors Domini diabolicum  perenniter exstinxit exitium. Cogitationes namque cordis eius predestinationem interni eius iudicii innuunt, in quibus cuncta reposita sunt que uel fuerunt uel sequentibus seculis futura succedunt. Hominum etenim consilia plerumque frustrantur: Domini autem consilium permanet in eternum. Homo enim mortalis caduca sapit, eternus Dominus nunquam reprehendenda constituit. Unde et hoc consilium quod illi dicunt quod per eos Dominus statuisset, ideo a Domino statutum esse minime creditur, quia Dominicis preceptis contraire dignoscitur, cum uidelicet et per ueteris et per Noui Testamenti paginam Deus se solum adorari seu coli instituerit, isti autem quasdam res insensatas adorandas siue colendas esse absurdissima deliberatione percenseant.  Non enim Deus commutabilis est, ut que antea inhibuerat modo peragenda concedat, sed quod ante secula in consilio suo, hoc est, in Filio, constituit, semper stabilia esse permittit, Isaia attestante qui ex persona Dei Patris ait: Omne consilium meum stabile erit, et omnia quecunque cogitaui efficiam . Hoc etenim consilium, id est Filius, et testamentum dicitur, unde et Ieremias ait: Si non esset testamentum meum in custodia die ac nocte, precepta celi et terre non dedissem. De quo testamento dicitur: Et testamentum pacis erit in Ierusalem. Quomodo ergo Deus illos ideo congregaret ut per eos consilium proprium statueret, ut illi somniant, in quo tanta est scientia ut nec preterita ei quedam, nec futura, sed omnia presentia sint, cuius substantiam sicuti  est, nulla potest attingere opinio, nulla complecti definitio, quoniam plus est quam quidquid dici aut cogitari potest? Est enim spiritus natura simplex, lux inaccessibilis, inuisibilis, inestimabilis, infinitus, perfectus, nullius egens, eternus, immortalis, cui omnia uiuunt, a quo omnia initium consecuta sunt, uenerandus, diligendus, metuendus, extra quem nichil est, imo in quo sunt omnia queque sunt sursum deorsumue, summa et ima, omnipotens, omnia tenens, uere in omnibus diues, quia nichil est ubi non sit, nec aliquis ei locus absens est, exceptis impiorum cordibus, ubi quamuis sit per potentiam, non est tamen per gratiam, qui ubique esse his diuine legis testimoniis comprobatur. Ait enim Psalmista:  Quo ibo ab spiritu tuo, et a facie tua quo fugiam? Si ascendero in celum, tu illic es, et si descendero in infernum, ades; si sumpsero pennas meas ante lucem, et habitauero in extremis maris, etenim illuc manus tua deducet me, et tenebit me dextera tua . In Isaia quoque legitur: Sanctus sanctus sanctus Dominus Deus Sabaoth, plena est terra gloria maiestatis tue . Per Ieremiam quoque dicit: Deus appropinquans ego sum, dicit Dominus, et non Deus de longinquo: quod si absconsus fuerit homo in abditis, ego eum uidebo. Nonne celum et terram ego impleo? dicit Dominus . Liber quoque Sapientie dicit: Sanctus enim spiritus sapientie, et non liberauit maledictum a labiis suis, quoniam renum illius testis est Deus, et cordis illius speculator est uerus,  et lingue auditor, quia spiritus Domini replebit orbem terrarum . In Ecclesiastico quoque scribitur: Quoniam multa sapientia Dei, fortis in potentia, uidens omnes sine intermissione; qui bonitate sua eum qui non erat creauit, iustitia eum qui peccauerat condemnauit, misericordia imo magna misericordia eum qui perierat restaurauit . De quo per Prophetam dicitur: Magna opera Domini exquisita in omnes uoluntates eius: confessio et magnificentia opus eius, et iustitia eius manet in seculum seculi . Et iterum: Uniuerse uie Domini misericordia et ueritas ; et cui per eumdem Prophetam dicitur: Et tu, Domine Deus, miserator et misericors, patiens et multe misericordie et uerax . Nunquid eum quem dominationes  adorant, tremunt potestates, et celestibus hymnis letabunda angelorum collaudat militia, quem cherubim et seraphim, sublimes uirtutes eius scientia replete, eius amore ardentes, sensu minime comprehendere ualent, quem nemo nouit nisi Filius qui utique unius est cum eo substantie, credere opportunum est ut alterius consilio egeat? et ideo alios conuocet ut per alios consilium suum statuat? O dementissimum dictum, o insulsa locutio, o uerba cunctis diuinis uerbis obnitentia! que si ab his quibus dicta sunt defendantur, insanie uicina sunt; si non defendantur, ignorantie et ignauie deputanda sunt. Adherere enim Deo quis potest bonis actibus insistendo, sicut ille cupiebat qui dixit, Mihi autem adherere Deo bonum est ; consilium  autem illi dare nemo potest, est enim auctor et fons omnium bonorum, et, ut crebro diximus, nullius indiguus. Magnus, ait Propheta, Dominus noster et magna uirtus eius, et sapientie eius non est numerus. Dic, queso sancte Isaias, dic nobilissime uatum, dic Dominice incarnationis et gentium uocationis euangelice potius quam prophetice narrator, dic utrum aliquis sensum Domini cognoscere potest, aut ei consiliarius effici ualet? Quis enim cognouit sensum Domini? aut quis consiliarius eius fuit? cum quo iniit consilium, et erudiuit eum scientia, et uiam prudentie ostendit illi ? Item idem propheta dicit: Nunquid nescis et non audisti? Deus sempiternus Dominus qui creauit terminos terre, non est deficiens, neque laborans, nec est inuestigatio sapientie eius  . Dicat etiam magister gentium quid de hac re sentiat. Ait enim: O altitudo diuitiarum sapientie et scientie Dei: quam incomprehensibilia sunt iudicia eius et inuestigabiles uie eius ! Cuius enim iudicia incomprehensibilia et uie inuestigabiles sunt, nullo modo credendus est alterius consilio ad res deliberandas egere, quia sicut natura, ita et sapientia super omnes est, et sicut cequari ei quis nequit per naturam, ita nec eius scientie potest aliquid conferri per consilium. Consilium enim ab eo queritur, qui aut per naturam, aut per intelligentiam socius est. Deo autem nullus equalis, nullus socius est, dicente Moyse: Quis similis tibi in dis, Domine? quis similis tibi, honorificus, sanctus, mirabilis, in maiestatibus  faciens prodigia ? De quo etiam per Psalmistam dicitur: Quoniam quis in nubibus equabitur Domino, aut quis similis erit Deo inter filios Dei? Deus qui glorificatur in consilio sanctorum, magnus et metuendus super omnes qui in circuitu eius sunt. Domine Deus uirtutum, quis similis tibi? Potens es, Domine, et ueritas tua in circuitu tuo .



CAPUT Xu. Contra eos qui dicunt: Si enim imperiales effigies et imagines emissas in ciuitates et prouincias obuiabunt populi cum cereis et thymiamatibus, non cera perfusam tabulam honorantes, sed imperatorem, quanto magis oportet in Ecclesiis Christi depingi imagines saluatoris nostri Dei et intemerate matris eius et sanctorum omnium?

 Quisquis alicuius artis sedula meditatione cupit habere peritiam, non imperitorum, sed peritorum artificum monitis adherendo discende arti prebet instantiam, nec affectat eorum sibi magisterium usurpare, quos uidet in propria arte minus doctos et despicabiles esse, ne dum desiderat instanti opere ex adepta arte adipisci laudem, incassum et suum deperdat opus, et ceteris sit in subsannationem. Hoc a liberalium artium sectatoribus, hoc a medicis, hoc a metallorum conflatoribus siue sculptoribus, hoc a lignorum lapidumque cesoribus, hoc ab agrorum cultoribus fixa ratione obseruatur: solum ab his obseruare negligitur, qui ut imagines adorare instituant, a prauis rebus exempla sumere affectant, et rem tam inutilem tamque peruersam nonnunquam bonis rebus  incompetenter, plerumque peruersis astruere nituntur impudenter; et in modum temulenti, qui nimio madefactus mero trementibus membris, titubantibus gressibus, nudatis sensibus, modo barbaris, modo Latinis utitur uerbis, modo ignium caloribus, modo pruinarum delectatur algoribus, modo insensate iacere, modo eneruiter delectatur ludere, et in nulla parte fixam habens intentionem, huc illucque nutabundam et rationis egenam efferre non desinit mentem: ita isti modo diuinarum Scripturarum testimoniis incompetenter adhibitis, modo suarum assertionum deliramentis, modo mala, modo malarum quarumdam rerum malorumque actuum exemplis suum nituntur usquequaque firmare errorem. Nam quis furor est queue dementia, ut hoc in exemplum  adorandarum imaginum ridiculum adducatur, quod imperatorum imagines in ciuitatibus et in plateis adorantur, et a re illicita res illicita stabiliri paretur? Doctor enim gentium non uos imperatorum imitatores, sed suos, imo Christi fieri hortatur dicens, Imitatores mei estote sicut et ego Christi ; et ut imperatorum fasces siue uulgi bacchatus a Christicolarum mentibus dirimeret, ait: Nobis quibus Christus crucifixus est, quid nobis cum foro ? Iam uero quia de forensibus siue publicis actionibus exempla sumere intra sanctam Ecclesiam affectant, cur non scenicas mimicasque nugas, uel etiam crudelitates que in theatris siue in orchestris de ludis gladiatoriis infeliciter fiunt, sibi usurpant? Cur non  clerus cum antestite more secutoris populum uelut retiarium insectatur? Cur non tota circi gentilia uel potius infelicia exempla sectatur, qui Christi custodit Ecclesiam? Sed absit catholica religione, ut actiones peruersas quas pridem proterua gerebat gentilitas, nunc Christiana imitetur et seruet grauitas. Nostra enim conuersatio, ait Apostolus, in celis est . Ideoque quisquis illo tendere desiderat quo caput nostrum Christus precessit, non debet fieri sectator forensium uel publicarum actionum, sed ipsius capitis nostri Christi, aut eius membrorum, apostolorum uidelicet siue apostolicorum uirorum. Exempla enim praua ita catholicis uitanda sunt, sicut et seductio malorum hominum, siue societas iniustorum, dicente Domino: Non audies auditum  uanum, non consenties cum iniusto fieri testis iniustus; non eris cum pluribus in malitia. Odisse enim debet Christianus, exemplo Psalmiste, eos qui oderunt Dominum et super inimicos eius tabescere . Neque enim Tobias uir probabilis et Deo charus filium suum exempla peruersa sectari hortabatur, cum dicebat: uide, fili, ne sequaris iter iniquorum, et multitudo peccantium non suadeat te, quoniam stipendia eorum mors est; tu autem si operatus fueris ueritatem, erit respectus Dei in operibus tuis, et cum omnibus qui faciunt iustitiam hereditabis uitam eternam . Quisquis ergo uidens imagines imperatorum adorari a populorum frequentiis, hoc exemplo munitus imagines adorare percenset in basilicis, huic sancti uiri precepto non mediocriter reluctari  conuincitur, nec cum Dauid dicere poterit: Non sedi in consilio uanitatis, et cum iniqua gerentibus non introibo; odio habui congregationem malignorum, et cum impiis non sedebo; lauabo inter innocentes manus meas, et circumdabo altare tuum, Domine . Sed si fortasse huiusce erroris defensor dicet, imperatorum imagines adorare peccatum non est, perpendat quanta gloria tribus pueris id facere nolentibus in flagrante camino angelo celitus emisso, edacis rogi flammam excutiente et salutiferum rorem illis impertiente, collata sit, quantoque miraculo Babylonicus princeps inter eos se uidisse similem filio Dei testetur, non ad suam, sed ad illorum gloriam uel etiam ad suam pertinaciam refutandam. Audiant etiam beatum Hieronymum in commentario quem  in libro Danielis edidit taliter dicentem: »Ecce enim, inquit, Deus noster quem colimus potest eripere nos de camino ignis ardentis, et de manibus tuis, rex, liberare. Unde putauerat se terrere pueros, inde cernit in eis materiam fortitudinis. Nec in longum differunt, sed presens sibi pollicentur auxilium dicentes: Ecce enim Deus noster quem colimus, ipse nos et de eo quod minaris incendio, et de tuis potest manibus liberare. Quod si noluerit: Pulchre ad id quod dixerat: Potest eripere nos, non intulit contrarium, si non poterit, sed, si noluerit: ut non impossibilitatis Dei, sed uoluntatis sit si perierint. Notum tibi sit, rex, quod deos tuos non colimus, et statuam auream quam erexisti, non adoramus. Siue statuam, ut Symmachus,  siue imaginem auream, ut ceteri transtulerunt, uoluerimus legere, cultores Dei eam adorare non debent. Ergo iudices et principes seculi qui imperatorum statuas adorant et imagines, hoc se facere intelligant quod tres pueri facere nolentes placuerunt Deo. Et notanda proprietas, deos coli, imaginem adorari dicunt, quod utrumque seruis Dei non conuenit.« Ecce sancti uiri documentis instruimur, imperatorum imagines adorari minime debere. Et quis tam peruersus eas non solum adorare decernat, sed ab earum adoratione exempla peruersitatis ad aliarum nichilominus imaginum adorationem assumat? Et si homines mortales proteruia uanitatis inflati, pompa seculari elati, honorum ambitione cupidi, iactantia pleni, loco circumscripti, situ contenti,  quia non ubique esse poterant, ideo imagines suas hominibus adorandas mandauere, quia in seipsis non ubique poterant adorari, quid necesse est Deum in imagine adorare, qui incircumscriptus est, qui ubique totus est, ubique mirabilis qui loco non continetur, situ non circumscribitur, quem, sicut ait Salomon, celum et celi celorum non capiunt , quem non capit mundus, sed ille capit mundum? Cum enim tanta sit eius uirtus, tanta gloria, tanta potentia, non est querendus in imaginibus, sed in mundis et sanctis pectoribus; non est adorandus in depicta tabula, sed in aula sancta, dicente Propheta, Adorate Dominum in aula sancta eius , qui non inuenitur per picturam statutis locis, sed per opera a mentibus piis, quem non in loco,  non in pictura, non tabulis Elias querebat, sed ubique eum presentem sciebat ei qui se instantia bonorum operum presentem exhibuerat cum dicebat: uiuit Dominus in cuius conspectu sto . In tabulis ergo Deum, qui inlocalis et omnipotens est, adorare uelle, sicut gentiles reges suos locales siue mortales adorabant, profanum est et incredulitati uicinum. Nullam enim hoc scelus fecisse legimus gentem, nisi Babylonios et Romanos, uel eas gentes que ab his aut subacte, aut finitime fuere, aut ab his exempla sumpsere, ut sicut in ferocitate siue in fortitudine hec duo regna ceteris mundi regnis eminuisse noscuntur, ita etiam in colendis idolis et adorandis proniora fuisse credantur. Fuit itaque inter hec duo fortissima regna magna concordantia, magna  similitudo, magna crudelitas, magna etiam fortitudo, et reuera fortitudo que ceteris mundi regnis suo tempore imperauerit. Nam ut illud ab oriente, ita nimirum istud eminuit ab occidente; illud mundo pubescente, istud iam mundo senescente. Nam omnem, ut aiunt historie, Babylonii regni hereditatem et apicis cumulum Romanum suscepit imperium, et inter hec duo regna quasi inter patrem senem qui iam posse desierit, et filium paruulum qui necdum dominandi uires acceperit, duo regna uice tutoris Persarum uidelicet siue Macedonum fuisse traduntur. At dum heres, id est, Romanum imperium, adoleuit, hoc quod tutoris locum tenebat abscessit, et suscepit hereditatem filius adolescens quam pater  amiserat ueteranus: quorum duorum regnorum consonantias siue concordias persequi longum est. Nam, ut cetera taceamus, in hac parte non minima eorumdem regnorum consonantia est, quod utraque reges suos in statuis siue imaginibus per campos siue plateas adorare censuerint, et hec facere nolentibus diuersa supplicia intulerint. Nam hoc malum cum ceteris malis que Christi aduentu frustrata sunt, frustrari omnino debet, et non solum ab eo ad alia peragenda exempla sunt sumenda, sed idipsum a Christicolis radicitus est exstirpandum, ne qua, secundum Apostolum, radix amaritudinis rursum pullulet et inquinet multos . Nam cum apostolicis instruamur documentis nullam nos dare debere occasionem maligno, cur talem gentilibus occasionem  demus mortalium regum imagines adorando et ab his exempla sumendo? ut nobis ingerere possint dicentes: Nos eorum simulacra uel imagines adoramus quos uel uera religione deos credimus, uel antiquorum traditionibus docti deos non esse nescimus: uos uero, quibus istud abominatio est, cur imagines hominum uel ceris pictas uel metallis conflatas sub regum reuerentia etiam publica adoratione ueneramini, et, ut ipsi predicatis, Deo tantum honorem debitum etiam hominibus datis? Quod si illicitum legique contrarium est, cur hoc facitis, Christiani, aut cur uestri non prohibent sacerdotes? ne id quod id ignorantibus nobis pro sacrilegio ascribitis, scientes sub officii excusatione subeatis. Que dum et his similia primis fidei temporibus a philosophis gentium  nostris illata fuissent, nostri taliter respondisse feruntur: Hoc namque quod dicitis nec debemus probare, nec possumus, quia euidentibus Dei dictis, non elementa, non angelos, nec quoslibet celi ac terre uel eris principatus adorare permittimur. Diuini enim speciale hoc nomen est officii et altius omni terrena ueneratione uel reuerentia, sed sicut in huiusmodi malum primum adolatio homines impulit, sic nunc ab errore consuetudo uix reuocat. In quo tamen incauto obsequio quanquam diuinus non deprehendatur cultus, sed propter similitudinem amabilium uultuum gaudia intenta plus faciant, quam aut hi forte exigant quibus defertur, aut perfungi oporteat deferentes, reuerentiores tamen et districtiores hanc consuetudinem perhorrent Christiani, quibus  taliter illatis non apparet eos, tunc regum imagines adorare censuisse, quanquam rudes adhuc et necdum solide ad percipiendum solidum cibum mentes hominum fuerint de gentilitate conuerse. Iam uero quia dicunt exemplo imperialium imaginum imaginem Dei uel sancte Dei genitricis Marie uel omnium sanctorum adorari debere, quam sit absurdum quamue inutile in promptu est, etiam siue hoc capitulo, siue in aliis ex parte monstratum est. Nullus enim preter Deum omnipotentem omnium sanctorum imagines uel nomina habere uel retinere potest, dicente Propheta: Nimis honorati sunt amici tui, Deus, nimis confortatus est principatus eorum: dinumerabo eos et super arenam multiplicabuntur  . Et Dominus Abrahe dixerit: Si possunt stelle celi numerari pre multitudine, semen quoque tuum numerari poterit . Semen autem Abrahe omnes credentes esse, omnibus manifestum est. Ipse enim est pater gentium, in cuius semine, id est in Christo, benedicentur omnes gentes; qui secundum apostolum, non ex circumcisione, sed ex credulitate amicus Dei uocatus est, nec ei obseruatio legis, sed credulitas fidei ad iustitiam reputata est.



CAPUT XuI. Contra eos qui dicunt quod imaginis honor in primam formam transit.

Usitatissimum et oppido familiarissimum illis qui in adorandis imaginibus estuant, hoc est, ut credant  et asserant imaginis honorem in eamdem formam posse transire cuius imago est. Quod quidem quomodo fieri ualeat, et utrum fieri ualeat, nulla ratione percipitur, nec diuinorum eloquiorum testimoniis approbatur. Nunquidnam sancti qui pro meritis suis celestia regna conscendere ualuerunt, quorum illi inofficioso obsequio imagines adorare percensent, superstitiosos aut superuacuos honores ambierunt? Nunquid adorari se permiserunt? Quidam enim ex illis abiecti esse cupiebant, ut Domini gratiam mererentur: de quibus erat ille qui dicebat: Elegi abiectus esse in domo Dei magis quam habitare in tabernaculis peccatorum ; quidam uero flagellari potius quam uenerari maluerunt: testis est ille qui dixit: Ego autem non solum alligari, uerumetiam  mori pro Christo paratus sum. Non enim eos honorum appetitores, sed spirituali uigore flagrantes et contra aduersa munitos atque igne tribulationis decoctos et mundanis aduersitatibus fortiores effectos, doctor gentium fuisse commemorat, cum quosdam ex illis dicit tantatos, ut Achiam; quosdam lapidatos, ut Zacariam et Stephanum; quosdam illorum sectos, ut Isaiam, qui per figuram syllepsis pluraliter ponitur; quosdam in occisione gladii mortuos, sicut plures prophetarum fuisse noscuntur; quosdam circuisse in melotibus, in pellibus caprinis, sicut Eliam et Ioannem; quosdam angustatos siue egentes fuisse illisque dignum non fuisse mundum, sicut de pene omnibus sanctis passim credendum est, commemorat : quibus exemplis monstratur  non eos honorum, sed uirtutum desiderio estuasse. Nam si ambitione honorum dum mortaliter uiuerent, uterentur, non hodie in celestibus tanta gloria fruerentur; dum ergo sit illis a Domino honor perpetuus attributus, non sunt transitoriorum honorum indigui.

Honor itaque digne sanctorum corporibus, reliquiis siue basilicis exhibitus, et omnipotenti Deo et sanctis eius manet acceptus; incompetens uero et indecens, nec Deo nec sanctis eius manet acceptus.

Hinc est quod beatus Ioseph post prophetiam ossa sua cum adiuratione filiis Isrel ad terram repromissionis uenturis secum deferenda percenset, ne,  dum Aegyptii memores essent illius, siue administrationis qua in magna egestate Aegyptum gubernauerat, eius ossibus inutilem exhiberent uenerationem; et qui erat in Dei creatoris deuotione firmatus, et a uana superstitione Aegyptiorum omnino alienus, eo propensius suam ostenderet sanctitatem, quo et uiuens humiliter et recte Deo seruierit, et post obitum cineribus suis incompetens obsequium exhiberi recusauerit. Cum ergo sancti uiri et Deo per omnia accepti uana obsequia hominum deuitauerint, sicut Paulus et Barnabas Lycaonum superstitiosa obsequia deuitasse noscuntur, et Petrus Cornelii deuotam uenerationem spreuerit, angelus etiam in Apocalypsi Ioannem ne se adoraret prohibuerit, quis eos credat imaginum adoratione delectari, aut picturarum  obsequiis demulceri, aut qualiter ad eos honor picturis exhibitus que nec de illorum corpore, seu uestibus sunt, sed pro captu ingenii cuiusque ab artificibus preparantur, poterit peruenire? Non enim deliniuntur pictorum operibus qui cum Christo regnant in celestibus, nec ambiunt ab opificibus in tabulis siue in parietibus pingi, qui a Christo in libro uite meruerunt ascribi. Dicant igitur quibus hoc tam peculiare est dicere, quod imaginis honor in primam formam transit, dicant ubi hoc legerint aut quibus ualeant testimoniis approbare. Dominus namque et Saluator noster non ait: Quandiu fecistis imaginibus, sed, Quandiu fecistis uni de minimis istis, mihi fecistis ; nec ait: Qui imagines, sed, Qui uos recipit me recipit ; nec Apostolus  ait: Diligamus imagines, sed diligamus nos inuicem, quia caritas ex Deo est ; nec imaginum onera, sed nostra alterutrum mutuo uehenda percensuit dicens: Alter alterius onera uestra portate, et sic adimplebitis legem Christi . Nam cum imagines plerumque secundum ingenium artificum fiant, ut modo sint formose, modo deformes, nonnunquam pulchre, aliquando etiam fede, quedam illis quorum sunt simillime, quedam uero dissimiles, quedam nouitate fulgentes, quedam etiam uetustate fatescentes, querendum est que earum sint honorabiliores, utrum ee que pretiosiores, an ee que uiliores esse noscuntur, quoniam si pretiosiores plus habent honoris, operis in eis causa uel  materiarum qualitas habet uenerationem, non feruor deuotionis; si uero uiliores ee que minus similes sunt illorum quibus aptari parantur, iniustum est, cum he que nec opere nec materia precellunt, nec personis similes esse noscuntur, auctius propensiusque uenerantur. Nam dum nos nichil in imaginibus spernamus preter adorationem, quippe qui in basilicis sanctorum imagines non ad adorandum, sed ad memoriam rerum gestarum et uenustatem parietum habere permittimus, illi uero pene omnem sue credulitatis spem in imaginibus collocent, restat ut nos sanctos in eorum corporibus uel potius reliquiis corporum, seu etiam uestimentis ueneremur, iuxta antiquorum Patrum traditionem: illi uero parietes et tabulas adorantes in eo se arbitrentur magnum  fidei habere emolumentum, eo quod operibus sint subiecti pictorum. Nam etsi a doctis quibusque uitari possit hoc quod illi in adorandis imaginibus exercent, qui uidelicet non qui sint, sed quid innuant uenerantur, indoctis tamen quibusque scandalum generant, qui nichil aliud in his preter id quod uident uenerantur et adorant. Unde cauendum est ne euangelicam sententiam subeant, qui tot pusillos ad scandalizandum impellunt, quoniam si is qui unum de pusillis scandalizauerit, formidolosissime sententie subiacet, multo magis exitiabili ille ferietur seueritate, qui pene omnem Christi Ecclesiam aut ad imagines adorandas impellit, aut imaginum adorationem spernentes anathemati submittit. Quod utrumque cum magna cautela uitare necessarium  est, ne dum in utramlibet partem plus se quis quam ordo exposcit, impegerit, iacturam sue salutis euitare non possit.



CAPUT XuII. Quod infauste et precipitanter siue insipienter Constantinus Constantie Cypri episcopus dixit: Suscipio et amplector honorabiliter sanctas et uenerandas imagines secundum seruitium adorationis quod consubstantiali et uiuificatrici Trinitati emitto; et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti qui abnegauerunt incarnatam et saluabilem dispensationem Christi ueri Dei nostri emitto.

Quam precipitanter et, ut ita dixerim, insipienter Constantinus Constantie Cypri episcopus ceteris consentientibus se suscepturum et amplexurum honorabiliter  imagines dixerit, et seruitium adorationis, quod consubstantiali et uiuificatrici Trinitati debetur, ei se redditurum garrierit, non est plurimum nostra disputatione discutiendum, quoniam omnibus qui hoc uel legunt uel audiunt liquido patet illum non modici erroris uoraginibus immersum, quippe qui seruitium soli debitum Creatori exhibere se fatetur creaturis, et dum cupit fauere picturis reluctatur cunctis sacris Scripturis. Quis ergo unquam sani capitis talem absurditatem uel dixerit uel dicenti consenserit, ut in tanto honore habeatur picturarum uarietas, quanto sancta, uiuificatrix et omnium creatrix Trinitas? et tale impendatur seruitium picture, quale exhibetur Domino totius creature? Aut quis illum talia nauseantem potius quam loquentem audire  pateretur? Aut que aures tanti facinoris noxam non abdicare potius quam percipere niterentur? Quoniam quidem peruersum est ut quibuslibet rebus insensatis tale impendatur seruitium adorationis, quale Deo omnipotenti cui non est similis, cui per Salomonem dicitur, Domine, non est tibi similis in celo sursum nec in terra deorsum . Cum qua ergo fronte, ut de ceteris taceam, hoc unum comma diuine legis audit, Dominum Deum tuum adorabis, et illi soli seruies , qui hoc spreto non solum creaturis seruit, sed earum seruitium seruitio Deo debito equiparare contendit? Stet namque episcopus in Ecclesia, et legat, Dominum Deum tuum adorabis, et illi soli seruies, et mox ut in  conuentu sederit dicat: »Suscipio et amplector honorabiliter sanctas et uenerandas imagines, et illis seruitium adorationis, quod consubstantiali et uiuificatrici Trinitati debetur, impendo,« sicque se in diuinis uerbis instabilem, se aliud ore profitentem, aliud corde credentem, aliud diuinis paginis legentem, aliud in antro pectoris sui tenentem, et diuinis uerbis obtinentem, et suas nugas Dominicis preceptis preferentem demonstret. Nam cum sibi suisque dignoscatur in sua peruersa professione obesse, nobis e contrario qui illorum nugis reniti cupimus, dignoscitur prodesse, cum uidelicet errorem detegit infaustum, quem illi uidentur plebibus ingerere palliatum. Aiunt enim: »Non adoramus imagines ut Deum, nec illis diuini seruitii cultum impendimus,  sed dum illas aspicimus et adoramus, illo mentis nostre acumen defigimus, ubi eos quorum ille sunt, esse non ignoramus.« At contra iste illorum detegens errorem, et suam pandens absque ulla obumbratione cogitationem, fatetur se quale sancte Trinitati, tale illis exhibere seruitium, talemque adorationem, sicque absurditatem quam illi introrsus retinent latenter, hanc iste egerit patenter. Nec latere quempiam potest illorum ignauia, cum hanc pandat huiusce professionis sententia. Quia ergo omnes qui suo errore dissentiunt a sancta catholica et apostolica Ecclesia segregare et anathemati submittere, et illis qui Domini Iesu Christi incarnationem salutiferam credere recusauerunt, admittere nititur, quante sit fatuitatis cunctis legentibus liquet agnoscere,  quippe qui sue ignauie demersus barathro, dum ceteros ad se secum talia passuros protrahit, si quos tanti periculi uoraginem uitare conspicit, eos conuiciis et contumeliosis affatibus obiurgare contendit. Nam que insania, uel que amentia est, ideo Christi plebem ab Ecclesie matris uberibus conari conuellere, eo quod seruitium soli Deo debitum rebus sensu carentibus obnititur exhibere? Aut que peruersitas est equales iudicare illos qui mediatoris Dei et hominum Christi Iesu uiuificatricem incarnationem obstinata mente credere recusant, illis qui, spreto secundum diuine legis imperium creaturarum omnium seruitio, soli Deo, cui omnia famulantur, seruire desiderant: aliud est enim mundi redemptionem  non credere, aliud soli Deo uelle seruire; aliud est salutem mundi spernere, aliud imaginum adorationem contemnere; aliud est salutiferis monitis refragari, aliud uanis et superstitiosis obsequiis reniti. Idem namque Dominus et Saluator cum et per paginam ueteris Testamenti imagines adorare inhibuerit, et per corporalem presentiam imaginem Cesaris Cesari potius reddendam quam adorandam censuerit, talia in se credendi precepta contulit dicens: Qui credit in me, habet uitam eternam ; et iterum: Ego sum ostium et uita, si quis per me introierit saluabitur, et ingredietur et regredietur, et pascua inueniet ; et iterum: Nisi quis renatus fuerit ex aqua et Spiritu sancto, non intrabit in regnum celorum . ueritas hoc dicit, salus  mundi hoc testatur, redemptor generis humani hoc protatur: et quis tam hebes tamque segnis parem illum iudicet, qui his tam authenticis monitis contradicit, illi qui contemptis diuinis eloquiis res sine sensu adorare contemnit? Esto, imagines adorare uirtus et bonum opus est: nunquidnam fidei equari potest? Cum tamen cunctis bonis operibus insistendum sit, nullum opus bonum ad perfectam salutem quemquam adducere ualet, nisi fidei fundamento superponatur et eius munimine fulciatur. Abraham denique non ex operibus, sed ex fide iustificatus est; Moyses fide grandis factus est; sancti per fidem uicerunt regna, et sancti omnes iuxta fidem defuncti sunt. Et Propheta dicit, Omnia opera eius in fide ; et Dominus in Euangelio, Fides tua te, inquit, saluum fecit  ; item idem: Amen dico uobis, si habueris fidem et non hesitaueritis, non solum de ficulnea facietis, sed et si huic monti dixeritis: Tolle et iacta te in mare, fiet; et omnia quecunque petieritis in oratione credentes accipietis . Unde datur intelligi ceteris uirtutibus fidem preeminere; et quanquam ei spes et caritas connectantur, tamen per fidem ad eas peruenitur. Nec pari damnatione iudicandus est qui in ceteris operibus quam qui in fide delinquit, quoniam quidem cum nullus absque fide imagines adorando saluari possit, innumerabiles in celesti patria sunt legiones que siue per martyria, siue per innocentiam, siue per solitudinem conuersationis, cum imagines penitus nec habuerint, nec adorauerint, per fidei tamen obseruantiam celicolis  cetibus sociati perpetuis gaudiis perfruuntur.



CAPUT XuIII. Quod Eutimius Sardensis episcopus a prefati Constantini errore non multum dissentit in eo quod ait: Ex toto corde suscipio uenerandas imagines cum condecenti honore et amplectibili adoratione. Illos enim qui aliter aut contrarie sentiunt aut dogmatizant contra sanctas imagines alienos catholice Ecclesie deputans et predico et hereticos annuntio.

Cum Eutimius Sardensis episcopus Constantino Constantie Cypri episcopo pene par sit in confessione, non est ambiguum parem eos habere fidem paremque adepturos retributionem, nisi emendatio in utro illorum precesserit. Ex toto enim corde  uterque se confitetur suscipere imagines cum summo honore et amplectibili adoratione. O demens episcoporum confessio, o insana presulum predicatio! Ecclesia catholica uoce presulum incarnationis Christi mysterium se suscepisse congratulans, Domino dicit: Suscepimus, Deus, misericordiam tuam in medio templi tui, et isti dicunt: Suscipimus et adoramus imagines. Caterua credentium Christum qui est pax nostra, qui fecit utraque unum, apostolos siue apostolicos uiros suscipere precatur dicens: Suscipiant montes pacem populi tui, et isti dicunt: Suscipimus imagines adoratione amplectibili. Cum ergo isti pene omnem auxilii sui spem in imaginibus defigant, non mediocriter a sancta et uniuersali dissentiunt  Ecclesia, que spem auxilii sui non in picture fucis, non in manufactis artificum operibus, sed in Deo omnium creatore defigit, que habet adiutores apostolos et apostolicos uiros, qui pro ea quotidie Dominum interpellant, et susceptum dono sancti Spiritus de supernis sedibus imbrem sancte predicationis, utpote altiora in Ecclesia loca fidelibus plebibus siue rectoribus diffundunt, secundum Iel uaticinium dicentis: Et erit in illa die, distillabunt montes dulcedinem, et colles fluent lac ; quod etiam his uerbis Ezechiel intonat dicens: uestri autem montes Isrel facient uuam, et fructum uestrum quem uos manducabitis populus meus. Que uua et qui fructus, quanquam Christus Dominus intelligatur qui de montibus Isrel processit, a patriarchis  uidelicet hominem assumens, potest etiam dulcedo predicationis ueteri et nouo Testamento compaginata intelligi, que diffunditur per humilium fidelium mentes, et incredulorum corda ad credendum et ad fructum afferendum mollificat, et rectorum sensus eterne spei retributione letificat, eosque iustitia indui et cum subiectis plebibus Deo hymnum canere exhortatur, impleturque illud propheticum: Campi tui replebuntur ubertate, pinguescent fines deserti et exsultatione colles accingentur; induti sunt arietes ouium et conualles abundabunt frumento: et enim clamabunt, et hymnum dicent . Leuat enim oculos suos ad eos, cum dicit: Leuaui oculos meos ad montes, unde ueniet auxilium mihi . Non enim ait: Leuaui oculos meos ad res insensatas, ut  ab his adiutorium adipiscerer; sed, Leuaui oculos meos ad montes, ad eos uidelicet montes super quos Ecclesia Christi fundata est, dicente Propheta, Fundamenta eius in montibus sanctis ; qui etiam uidentes liberari populum Dei a seruitute Aegyptia, et ad terram repromissionis conscendere, id est, mundi huius erumnosam seruitutem, fideles quosque spernere, et ad eternam patriam conuolare exsultant, dicente eodem sanctissimo Prophetarum: Montes exsultauerunt ut arietes, et colles sicut agni ouium . Quisquis ergo ad hos montes spreta cum ceteris uanitatibus creaturarum adoratione, soli Deo seruitium exhibens, mentis oculos somno infidelitatis depulso leuat, cum erie potestates siue earum sequaces superbi quique ad exitiabiles  Erebi densitates descenderint, non timebit, et cum ceteris huiuscemodi hominibus cum summa iubilatione cantabit: Propterea non timebimus dum conturbabitur terra, et transferentur montes in cor maris. Sonuerunt et turbate sunt aque eius, conturbati sunt montes in fortitudine eius . Quia igitur antiquus hostis, cuius satellites in sacris litteris plerumque montium nomine designantur, illorum indubitanter montium, malignorum uidelicet spirituum, de quibus per Nahum prophetam dicitur: Montes commoti sunt ab illo, et colles tremuerunt ; et de quibus Apostolus dicit: Si habuero omnem fidem, ita ut montes transferam , omnium malorum suasor, et e contrario omnium bonorum  dissuasor, idcirco hominibus persuasit creaturas colere, ut eos a creatore auerteret, illius persuasionibus pessimis actum est, ut creaturarum adoratio inolesceret, que sub pretextu quodammodo religionis et reuerentie sanctorum, magnum in his locum tenet, qui imagines se ex toto corde suscipere et adorare fatentur. Nam dum amborum error pene par, ut prefati sumus, sit, in eo namque quodammodo dispar esse dignoscitur, quod Constantinus eos qui seruitium soli Deo debitum creaturis impendere recusant, infideles et incredulos iudicat, Eutimius uero non eos ut incredulos, sed ut hereticos damnat, qui tamen sunt, ut ait Sedulius de quibusdam,

Ambo errore pares quanquam diuersa sequentes,
qui uidelicet ob unius erroris insaniam sanctam catholicam  partim incredulam, partim hereticam mentiuntur Ecclesiam. Nam si nos omnes generaliter Christiani, qui spretis creaturarum culturis seruitium soli Deo debitum illi soli impendere cupimus, cui merito soli debetur, ideo heretici, quia imaginibus non seruimus, ab istis iudicamur, illi proculdubio siue ante aduentum redemptoris, siue post aduentum, qui creaturis inseruiebant, omnino catholici iudicabuntur; et si illi increduli, et reuera increduli, quia pro creatore creaturas colebant, modis omnibus iudicantur, nos qui uni et soli Deo spretis uanitatibus seruimus, et eius sanctis consequens et congruum obsequium impertimus, catholici et fideles habebimur et iudicabimur.



CAPUT XIX. Inutile et dementia prolatum et risu dignum dictum Agapii Cesaree Cappadocie episcopi reprehenditur in eo quod dixit: Scriptum est in nostris diuinis Scripturis.


Et plerumque imperitia sons est, et insons; sed imperitia sons crebro ut officiat elaborat, imperitia uero insons officere nulli affectat. Sed dum utrumque genus non sit peccato subiectum, utrumque tamen est reprehensioni obnoxium, quoniam imperitia sons et peccato subiacet, utpote que probrosa officiendi impellitur uoluntate, et reprehensioni, siue quia peccatum non caret reprehensione, siue quia quod uel profatur uel operatur, et insipienter id facit et inerudite; imperitia uero insons etsi in eo peccato careat, eo quod neminem ledit, reprehensione tamen non  caret, quia omne imperitum ineruditum est, et omne ineruditum reprehensioni succumbit. Ac per hoc ridiculosissimum dictum Agapii Cesaree Cappadocie episcopi, quod dixit: Scriptum est in nostris diuinis scripturis: aut eidem reprehensioni que peccato obnoxia est, aut eidem que imperitie subiacet, cedere comprobatur, quoniam aut eo peccato obnoxia est, quod quo pacto principes eorum dum sint homines, ceteris mortalitate non dissimiles, Deum sibi conregnare dicunt, et se diuos suaque gesta uel dicta diualia nuncupant, eo nimirum pacto suas Scripturas diuinas nuncupant; aut in eo reprehensioni succumbit, quod eloquentie inscius, loquendi uenustatis ignarus dum dicere debuerat, in nostris codicibus diuinas  Scripturas continentibus, aut aliquid huiuscemodi, id e contrario incomposite et ridiculose dixisse fertur, in nostris diuinis scripturis: quod quidem, sicut prefati sumus, arrogantie fastu, quo et Deum sibi conregnare et se diuos nuncupare presumunt, protulisse creduntur, insania est. Si uero aliud dicere cupientes, aliud dixere, nec tanta in eis acuminis uis est, ut que corde concipiunt, uix certis ac propriis uerbis significare queant, ignauia est: ac per hoc in utramuis partem per deuia aut superbia feruntur elati, aut ignorantie caliginosis retinaculis creduntur addicti. Quis ergo unquam sani capitis tale quid dixerit? Quis sane mentis tale quid protulerit? Que uecordia, queue sit amentia hominem mortalem, passionibus subiacentem, dicere: Scriptum est  in nostris diuinis scripturis? Si ergo nostris, quomodo diuinis? Et si diuinis, quomodo nostris? Ab homine ergo deriuatur humanus, a Deo deriuatur diuinus. Nostre etenim scripture humane sunt, Dei Scripture diuine sunt: de codicibus tamen sancte legis dicere nos ratio permittit, nostri codices, de Scripturis uero diuinis non aliter nisi diuinas Scripturas recte et conuenienter secundum rationem dicere ualemus. Esto, hoc dictum rationabiliter stare poterat, cum tamen non possit, quo nec de iactantie fonte scaturisse nosceretur, nec de imperitie barathro manasse crederetur, in eo denique reprehendi modis omnibus poterant, quod cum sit inutile inutiliter ad rem inutilem, ad imaginum uidelicet adorationem astruendam, prolatum fuisse monstratur?  [a 1Kb] Nec refragari ei potest quodam modo simplicitas, que plerumque rectis quibusque inherere solet, cum id non pura, non recta, sed peruersa uoluntate prolatum esse constet. Si enim ex rusticitate sancta que sibi solum interdum proficit, simpliciter et innocue, et non ad aliquid illicitum asserendum processisse dignosceretur, a Deo qui scrutator cordis et renum est, qui plerumque uoluntates potius quam actus considerat, ei proculdubio ignosceretur. Sicut enim mala uoluntas etsi non aliquid mali opere perpetret, tamen pro actu plerumque tenetur, ita nimirum bona uoluntas pro bono opere semper accipitur. Quod ut exemplis illustremus, et Balaam mala uoluntas qua populum Dei maledicere cupiebat, quanquam ad id quod desiderauerat non peruenerit, a culpa non fuit  indemnis; et Dauid bona uoluntas qua templum Domino edificare cupiebat, quanquam opere non fuerit expleta, diuinis tamen est collaudata oraculis.



CAPUT XX. De eo quod Ioannes presbyter Theodosio abbate monasterii sancti Andree recitante uerba Ioannis Chrysostomi, et dicente: uidi angelum in imagine persequentem barbarorum multitudinem, dixit: Quis est iste angelus, nisi de quo scriptum est: Quoniam angelus Domini percussit centum octuaginta quinque millia Assyriorum in una nocte in circuitu Ierusalem exercitantium.

Dixisse Ioannem Chrysostomum Theodosius abbas  monasterii sancti Andree in sepe memorata uanissima synodo, que pro adorandis imaginibus gesta est, refert, uidi angelum in imagine persequentem multitudinem barbarorum. Nam dum hi qui in eadem synodo fuisse memorantur, patriarcharum, prophetarum ceterorumque sanctorum et illustrium uirorum uerba ob imaginum adorationem stabiliendam perturbare nitantur, eos denique patriarchas quedam egisse que non egerint mentiantur, non est mirandum si etiam Ioannem Chrysostomum talia dixisse criminentur. Nunquid enim prefatus uir tam eloquens, tamque eruditus diceret: uidi angelum in imagine persequentem barbarorum multitudinem, cum sciret angelorum immortalem naturam nequaquam ut ab hominibus uideatur picturarum esse indiguam. Sunt  enim natura spiritus, officio angeli, qui ut ab hominibus uideri possint, corpora ex lucidissimo ethere, nec ex pictorum opificiis assumere creduntur: unde non est credendum ut a Ioanne uiro eloquentissimo tale dictum sit prolatum, quod nec uerbis sit expolitum, nec sensu lucidum, nec ulla ratione subnixum. Est enim in eo uitium quod grammatici amphibolian, id est ambiguitatem dictionis nuncupant, quia dum dicitur, uidi angelum in imagine persequentem barbarorum aciem, non euidenter elucescit, utrum angelum in imagine uiderit qui alibi persequeretur barbarorum multitudinem, an angelum alibi uisum fuisse et in imagine barbarorum persequi multitudinem: quod quidem dictum et si hoc uitio careret, aliis quoque indiciis tanti uiri non esse  appareret, qui dum eiusdem non fuerit etatis, ridiculosissimum ac potius falsissimum esset eum dicere, uidi angelum barbaros persequentem, qui, ni fallor, uidisse se in pictura eamdem historiam ab artifice depictam, qua angelus barbarorum pridem cuneos prostrauerat, prosecutus sit. Multi etenim diserti et eloquentissimi uiri in suarum disputationum uastissimis campis, prout ordo et ratio dictat, sicut et ceterarum rerum, picturarum etiam et imaginum faciunt mentionem. Quod dum illi qui illarum adorandarum estu uruntur legentes repererint, totum peruertere ad earum conantur adorationem, ut uidelicet inde contra nos, qui Domino annuente ueri sumus adoratores in spiritu et ueritate Patrem adorantes, suam inermem armatam efficere affectent assertionem, quod  ab eloquentissimis uiris quamdam imaginum factam fuisse reperiant mentionem, quasi de omnibus quorum mentio in tractatibus fit, continuo precepta dentur. Ioannes igitur presbyter, cui dum prefatus Theodosius abbas Ioannem Constantinopolitanum episcopum dixisse mentiretur, uidi angelum in imagine persequentem barbarorum multitudinem, protinus subiunxisse fertur et dixisse: Quis est iste angelus, nisi de quo scriptum est? Quoniam angelus Domini percussit centum octuaginta quinque millia Assyriorum in una nocte in circuitu Ierusalem exercitantium. Iam in pluribus illius uane lectionis locis que ex hoc  negotio ab illis digesta est, plura notabiliter et incaute locutus fuisse deprehenditur. Pene omnibus enim ibi incautius locutus fuisse notatur, et quanto uelocior in sermonibus, tanto nimirum segnior approbatur in sensibus, dicente Salomone: Si uideris uirum uelocem in uerbis suis, scito quia spem habet insipiens magis quam ille . Nam dum de pictura dixisse referatur: Quis est iste angelus nisi de quo scriptum est: Quoniam angelus Domini percussit CLXXXu millia Assyriorum? et cetera, quam fuerit incautus, quamque delirus apparuerit, cum non Assyrios ille angelus percusserit pictus, sed ille qui ad hoc explendum fuerit missus. Quod uero ait, In circuitu Ierusalem exercitantium, tanquam ita scriptum habeatur et in hoc sicut et in ceteris ineruditus esse detegitur, quoniam  nusquam hoc ordine uerborum scriptum esse reperitur. Quanquam enim Sennacherib rex Assyriorum pene omnes ciuitates Iuda munitas ceperit, dicente Scriptura: Et factum est in quartodecimo anno regni Ezechie, ascendit Sennacherib rex Assyriorum super omnes ciuitates Iuda munitas, et cepit eas , nequaquam tamen ad Ierusalem peruenit, nec in circuitu urbis machinis murum feriturus castra posuit, sed de Lachis Rabsacen ad Ierusalem misit, qui stetisse legitur in aqueductu piscine superioris, in uia agri fullonis. Quod iisdem uerbis liber uerborum dierum, qui Hebraice [Figure: [Hebrew Text] 1Kb] , Grece dicitur, qui est chronicon diuine legis, testatur: Misit Sennacherib rex Assyriorum seruos suos Ierusalem. Ipse enim cum uniuerso exercitu obsidebat  Lachis . Nam id quod prefatus Ioannes more suo usurpasse dignoscitur, tanquam inibi scriptum sit, In circuitu Ierusalem exercitantium, in nullo sancte legis authenticorum codicum inuenitur. Quod ut lucidius comprobetur, ipsa sancte legis uerba, prout in codicibus habentur, per ordinem ponenda sunt. Ita enim in libro Regum legitur: Factum est igitur in nocte illa, uenit angelus Domini, et percussit in castris Assyriorum CLXXXu millia. Cumque diluculo surrexisset, uidit omnia corpora mortuorum, et recedens abiit, et reuersus est Sennacherib rex Assyriorum, et mansit in Niniue . Liber quoque sanctissimi ac dissertissimi uatis Isaie hoc modo hanc texit historiam: Egressus est autem angelus Domini, et percussit in castris Assyriorum  CLXXXu milia, et surrexerunt mane, et ecce omnia cadauera mortuorum, et egressus est, et abiit, et reuersus est Sennacherib; et cetera . Liber quoque uerborum dierum, qui cum sit, ut prefati sumus, totius diuine legis chronicon, historias tamen regum e latere libri Regum, que in eo pretermisse sunt, enucleatim edisserit, hoc modo hanc narrat historiam. Et misit Dominus angelum qui percussit omnem uirum robustum et bellatorem et principem exercitus regis Assyriorum, reuersusque est cum ignominia in terram suam . In quibus exemplis, hoc quod a Ioanne usurpatum est, minime inuenitur.



CAPUT XXI. Quod nulla auctoritate uigeat, neque in ullo authenticorum librorum reperiatur quod illi dicunt, per imaginem cuiusdam Polemonis quemdam ab adulteris perpetratione cercitum fuisse, quod quidem equare nituntur miraculo quod fimbria Dominice uestis actum est, quam mulier contingens exoptatam recepit sanitatem.


Inter cetera que ob suum errorem astruendum deliramenta in eiusdem uanissime synodi lectione conglomerasse deteguntur, hoc illis est familiarissimum, quod per imaginem cuiusdam Polemonis quemdam asseuerant ab adulterii perpetratione cercitum; quod quidem gestum, si tamen gestum esse credatur, quanquam in nullo uel ueteris uel Noui Testamenti authenticorum codicum sit repertum, nec ab ullo eorum  doctorum, qui a sancta Romana, catholica et apostolica Ecclesia recipiuntur, sit prolatum, tamen id et ad suum errorem fulciendum, quasi quoddam probatissimum miraculum, proferunt, et miraculo quod Dominice uestis fimbria gestum est, equiparare non metuunt. Quod quidem si, ut illi asseuerant, gestum est, salutaribus Dominicis gestis nec debet nec potest cequari, quoniam quanta est distantia inter nescio quem Polemonem et Dei et hominum Mediatorem, tanta nimirum distantia est inter gesta prefati Polemonis eiusque imaginis et sanctissima miracula Domini saluatoris, nec possunt similes actus habere, qui nimium nimiumque sunt dissimiles in uirtute. Quis in nubibus, inquit Propheta, equabitur Domino?  aut quis similis erit Deo inter filios Dei ? De eo etiam dicitur in Canticis canticorum: Caput eius aurum optimum , quoniam sicut auro nullius potest metalli cequari natura, ita creatori omnium, qui caput utique Christi est, nulla potest cequari creatura? De quo etiam in eisdem Canticis canticorum ab sponsa dicitur: Sicut malum inter ligna syluarum, sic dilectus meus inter filios , quoniam sicut malum cum sit pulchrum aspectu, odoreque suauissimum preeminet lignis syluarum, ita nimirum redemptor noster, qui est odor uite in uitam, quem quotidie Ecclesia in odore sequitur unguentorum, cunctis preeminet cetibus sanctorum, qui idcirco filiorum nomine censentur, quia non mundo cui nati sunt, sed Christo cui renati sunt, adherere  noscuntur. In Apocalypsi quoque uigintiquatuor seniores coronas suas ante Agnum proiecisse leguntur, quia uidelicet omnes sanctorum uirtutes cuncteque illorum uictorie, quibus ipso opitulante claruerunt, eius uirtutibus et uictorie comparate minores esse cernuntur, quoniam et riuulus a perenni fonte deriuatus minor esse perhibetur eidem fonti comparatus, et uilis pampinus uitis uiuacibus radicibus uel etiam fructiferis palmitibus uilior omnino creditur comparatus. Esto, factum est, et credi possit, ut uirtus Polemonice imaginis ab adulterii scelere quemdam compesceret, num ideo omnes imagines adorande sunt? Nunquid quia pecualis animantis lingua rudis humanas loquelas profundens arioli cuiusdam peruersam  intentionem, qua benedictum populum maledicere nitebatur, compescuit, angelicosque terrificos ictus irrationale animal rationali homini uitare concessit, ideo animalia sunt pecualia adoranda? aut quia atrocium ferarum uulnifica ferocitate puerilis turba uirum Dei uanis insultationibus lacescens est prostrata, ideo est ursorum rabies adoranda? Plerumque etenim casuali euentu res quodammodo accidentes noxiarum rerum perpetrationem quibusque perpetrare cupientibus inhibent, sed non ideo easdem res per quas hec fiunt, adorare ratio permittit. Si ergo hoc quod de Polemone et imagine eius dicunt, cuius adminiculo suum errorem fulcire cupiunt, in ueritate gestum est, ideo imagines adorande non sunt, quia secundum exempla que breuiter premisimus,  non omnes res quibus quedam utilia mortalibus inferuntur adorande sunt; si uero in ueritate gestum non est, ut et nos arbitramur, nec illi plene rationabili auctoritate proferunt, qui nullis hoc in ueritate gestum authenticis approbant indiciis, nec ideo uanissima sensu carentium rerum est adoratio stabilienda, quia mendaciis nec mendaciorum exemplis res que rationabiliter et in ueritate fieri debet, nusquam legitur esse statuta, quoniam sicut ueritas nunquam mendaciis assentiri dignoscitur, ita nimirum mendacia ueritati semper refragari creduntur: que duo ita sibi e diuerso uenientia cernuntur opponi, ut sibi mutuo semper credantur reniti. Sicut ergo ignis fomitem nemo potest aquarum fluentis nutrire, uel e contrario aquarum fluenta nemo  potest igneis fomitibus augere, ita etiam nemo potest ueritatem, ut illi facere appetunt, mendaciis comprobare. Decussis igitur breuiter et ex parte probatis quod gestum imaginis Polemonis, si tamen, ut illi fassi sunt, gestum est, gesto Dominice fimbrie cequari nec debet nec ualet, siue, quod prorsus ambigitur, utrum gestum sit, quod illi gestum fuisse dicunt, an non, siue quod etiam si gestum fuerit, non idcirco imaginum adoratio astrui ualebit, nec non et id quod mendaciis approbari seu constitui ueritas nequeat, nunc opere pretium est, ut quid fimbria Dominice uestis, quam illi imagini Polemonis cequare contendunt, typicis innuerit arcanisque mysteriis, breuiter exsequamur. Fimbria namque Dominice uestis fides est incarnationis, cuius attactu gentilitas  egritudinem amisit idololatrice feditatis. Sicut enim fimbria ad comparationem corporis siue totius indumenti pars minima est, ita nimirum incarnatio redemptoris diuine et ineffabili generationi qua a Patre ante secula genitus est, comparata, minima esse uidetur: de qua generatione per Isaiam dicitur, Generationem eius quis enarrabit ? ubi subauditur, nullus. Humanam autem eius generationem ita euangelista enarrat, Liber generationis Iesu Christi filii Dauid . Mulier ergo post tergum fimbriam Dominice uestis attingens exoptatam sanitatem, quam medicorum industria longa per tempora negauerat, recepit, quia post passionem et resurrectionem siue in celum ascensionem Domini gentilitas  credulitatis sanitatem quam nec patriarcharum nec prophetarum ei predicatio quiuerat impertire, Dominice uestis fimbriam tangendo, incarnationis uidelicet eius mysterium credendo, percepit, et cum ad ipsius Domini predicationem uix modica discipulorum turba crediderit, ad predicationem tamen apostolorum tanta multitudo celerrimo fidei ardore succensa est, ut una die quinque millia hominum, alia tria credidisse perhibeantur: quod et ipsa ueritas discipulis promisit dicens: Qui credit in me, opera que ego facio et ipse faciet, et maiora horum faciet . Quod quidem et in miraculo quod per Petrum a Domino gestum est, quidam intelligi posse putant, quoniam dum Dominus imperio uerbi siue tactu infirmos sanauerit, Petrus umbre sue tantum  attactu infirmos legitur sanasse. Dominus ergo ad filiam archisynagogi suscitandam pergens, fimbrie attactu feminam a profluuio sanguinis liberat, quia uidelicet dum synagogam, que utique patriarcharum et prophetarum de stirpe descendit, somno incredulitatis euigilandam appetere tendit, gentilitatem a demonum insolentissimo cultu sue fidei cognitione sanauit, et bonum quod illa perfidie culpa irretita percipere neglexit, ista fidei deuotione percipere meruit. Ad synagogam ergo liberandam se Dominus uenisse testatur, cum et per presentiam corporalem dicit: Non sum missus nisi ad oues que perierant domus Isrel ; siue cum discipulos in uias gentium abire, et in ciuitates Samaritanorum cohibet introire; et quondam allegorice per Salomonem  in Canticis canticorum ad Isrelitice gentis hortum se descensurum promittit dicens: Descendi ad hortum nucum ut uiderem poma conuallis ; quia scilicet dum ad Iudaici populi hortum in quo erat lex in cortice pandens acerrimam austeritatem, in nucleo occultans incomparabilem suauitatem, per carnis susceptionem descendit, gentilice conuallis abiecta opera inuisit, eamque sibi fidei integritate asciuit. Porro quod sanata in itinere femina ad domum archisynagogi a Domino uenitur, eiusque filia mortis uinculis destitutis suscitatur, synagoga quandoque somnum sue diffidentie discussura, et Christo per fidem resurrectura, et ei perpetim uictura monstratur, quandoquidem mox ut plenitudo gentium, secundum Apostolum, subintrauerit , cecitatem  que ei ex parte in non credendo in mediatorem Dei et hominum contigit, a se discutiendo, et in eum credendo qui sibi per patriarchas et prophetas sacrorum oraculorum tonitruis olim annuntiatus est, credens, sic omnis Isrel saluus erit. Cum igitur his et his similibus mysteriis que in Dominice fimbrie gesto innuuntur, Polemonis imago penitus careat, non eo modo ut Dominici indumenti fimbria habenda est, nec debet ei cequari in honore, que equari nequit in tot mysteriorum fulgore.



CAPUT XXII. Quod iudices qui in prefata synodo fuerunt, insolenter et incongrue artem pictoriam extollere conati sunt, dicentes: Pia enim est ars pictoris, et non recte eam quidam insipienter detrahunt, ipse enim Pater pictorem pie agentem commendat.


Si pestilens humor arcem corporis, id est, caput obsederit, facile ad cetera membra transfunditur, nec mirandum est si ad pedum ima transfusus eos uehementer ledat, si eum iam caput, quod omnibus membris preeminet, lesisse constet. uesania igitur adorandarum imaginum que Constantini et Helene matris eius, siue etiam Tharasii Constantinopolitani episcopi ceterorumque illarum partium sacerdotum mentem irrepsit, non est plurimum magnipendenda, si ad iudicum siue plebium usque mentes subripiendas descendit, quoniam ut superiori exemplo monstratum  est, cum caput insolentia cuiusdam rei inuaditur, facile cetera inuaduntur, que capiti subesse monstrantur. Omne caput languidum, ait Propheta, et omne cor merens, a planta pedis usque ad uerticem non est in eis sanitas , quia uidelicet dum a regibus et a sacerdotibus, qui exemplar bene uiuendi subiectis plebibus esse debent, recte uiuendi recteque agendi studium pretermittitur, de interna sanitate subiectarum plebium quodammodo dubitatur. Cum ergo in eadem synodo tot sacerdotum fuerint obsite mentes erroribus, quomodo non poterat error iudicum inherere mentibus? Aut quis ab errore reducat oues, si errandi ducatum teneant pastores? Sacerdotes etenim qui in errorem subditas plebes inducere noscuntur, talibus per Ieremiam prophetam  increpationibus arguuntur: Propterea hec dicit Dominus ad pastores qui regunt populum meum. uos dispersistis oues meas, et expulistis eas, et non uisitastis eas ; ubi protinus quanta sit cura Dei erga populum, qualiterue amotis negligentibus studiosiores populo Dei dentur rectores, protinus subinfertur: Ecce ego uindico in uos secundum mala studia uestra, et suscitabo illis pastores qui pascant eas, et ultra non timebunt neque terrebuntur, dicit Dominus . In Ezechiel quoque propheta de talibus, quod quidem non sine ingenti animi angore prosequimur, qui stipendiis ecclesiasticis utuntur, et exemplis erroneis et incautis populum in errorem inducere creduntur, sicut hi fecisse perhibentur, qui in uanam imaginum adorationem exarserunt, et populum  subditum prelati sibi in errore professionis sociauerunt, ita scribitur: Et ideo, pastores, audite uerbum Domini: Oues meas deuoratis, et lanis eorum uos cooperitis, et quod crassum est iugulatis, et oues meas dispersistis; quod infirmum erat non confortastis, et quod male habebat non curastis, et contritum non alligastis, et quod errabat non conuertistis, et quod perierat non requisistis, et fortem oppressistis labore, et disperse sunt oues mee, eo quod non sint pastores, et facte sunt in deuorationem omnibus bestiis agri, et disperse sunt oues mee super omnem montem et in omnem collem altum, et super faciem totius terre disperse sunt, nec erat qui eriperet, neque qui reuocaret . Non ergo in huius negotii uanissima  professione tanta est nequitia iudicum, quanta peruersitas sacerdotum, sed in istis deprehenditur ignauia, in illis ingens redundat insania, presertim cum illi se imagines adoraturos, eisque seruitium quod sancte Trinitati debetur, exhibituros profiteantur; isti pictorum artem piam esse, et non debere subsannari, et pictorem pie agentem a Patre commendari professi sint dicentes: Pia enim est ars pictoris et non recte eam quidam insipienter detrahunt, ipse enim Pater pictorem pie agentem commendat. In quibus utrorumque professionibus euidenter ostenditur, tanto sacerdotes preeminuisse iudicibus in errore, quanto nimirum preeminent per gradus sublimitatem in honore, nec cequari potuisse laicos presulibus in absurda professione, qui non cequari possunt in  sacerdotalis cathedre sessione; sed dum in neutra parte reperiatur quod recte queat laudari, in utraque tamen parte cernatur quod merito possit uituperari, et presulum error qui se imagines adoraturos eisque seruitium soli Deo debitum exhibituros fassi sunt, ex parte discussus sit, restat ut iudicum etiam error quo artem pictoriam piam esse asseuerant, nostri styli inuectione discutiatur. Dicunt enim artem pictoriam piam esse, quasi non cum ceteris mundanis artibus communionem pietatis aut impietatis sortiatur. Quid enim ars pictorum amplius habet pietatis arte fabrorum, sculptorum, conflatorum, celatorum, latomorum, lignariorum, terre cultorum, uel ceterorum opificum? Omnes enim quas premisimus artes, que non nisi discendo possunt attingi, et  pie et impie possunt ab his quibus exercentur haberi, nec in eas pietas aut impietas cadit, sed in hominibus qui earum sunt sequaces, qui plerumque aut uitiorum procacissimis tumultibus coarctantur, aut uirtutum salutiferis cetibus exornantur. Si ergo idcirco ars pictorum pia esse perhibetur, quia per eam plerumque piorum hominum actus et pia quedam gesta pinguntur, ergo et ideo impia perhibebitur, quia plerumque per eam impietates multe, id est, trucidationes hominum, atrocitates bellorum, crudelitates sceleratorum, immanitates ferarum, impetus bestiarum uel cetera his similia depinguntur; et si ideo impia nullatenus esse creditur, quia hec que exsecuti sumus adumbrationibus uel etiam lineamentis quibusque humanis uisibus impertiuntur,  nec ideo pia erit quia per eam bonorum hominum gesta signantur. Sicut enim ferrum nec ideo impium dicitur, quia ex eo homines interimuntur, nec ideo pium, quia ex eo quedam instrumenta fiunt quibus et ensium uibrantium illisiones quatiantur, et homines tueantur, et a medicis saluti humane consulitur; ita et ars pictorum nec ideo impia, quia per eam crudelia, nec ideo pia, quia clementia quedam pinguntur.

Quod uero ei non recte a quibusdam insipientibus detrahi suspirant, a nullo qui sane mentis est ambigitur eos in hac quoque parte sicut et in ceteris dementiam sequi: quippe cum nullus sani capitis neque imaginibus detrahat, neque arti pictorie, sed  eorum qui eas adorant eisque seuitium inconsequens exhibent, abominetur uesaniam. Non enim uinum quia ebrietatem generat, reprehenditur, cum plerumque Deo in sacrificium libetur; nec sylue que furibus hospitium prebent, quia plerumque hominum usibus multa que expediunt administrant; nec ideo igni imputatur, quia interdum edaciter domos uel cetera humanis stipendiis apta deuorat, cum mortalium uite multis adminiculis suffragetur. Porro quod dicunt, Ipse enim Pater pictorem pie agentem commendat, cur Pater, aut ubi scriptum sit, pictorem commendet, nec illorum est approbare, nec nostrum credere, quippe cum in nullo oraculorum diuinorum uolumine pictorum laus perhibeatur inesse. Reperiant ergo illi in quolibet diuinarum Scripturarum  loco, in quo etiam secundum propriam asseuerationem pictoris, ideo quod componendis imaginibus instent collaudet, et nos reperiemus qualiter eis respondere ualeamus, quia omnipotens Deus non opera sed deuotionem operum, nec actus sed uoluntates actuum, nec res sed causas rerum, nec quisquis faciat, sed qua mente id faciat, plerumque aut probat aut improbat.



CAPUT XXIII. Inutile et mendacio plenum dictum Ioannis presbyteri et legati Orientalium dicentis: Non contreunt pictores Scripturis, sed quidquid Scriptura dicit hec demonstrant, quatenus concordes sunt Scripturarum.

Si omnia Ioannis presbyteri et legati Orientalium deliramenta que in eadem synodo, in cuius inofficiose  lectionis reprehensionibus noster stylus uersatur, protulit, singillatim a nobis discutienda in unum fuissent congesta, magnorum uoluminum tante disputationis sylua esset indigua. Sed nos ea partim breuitatis studio cui prorsus studemus, partim ordinem ipsius lectionis seruantes, quo non singulorum singula seorsum, sed quorumdam passim per ordinem, prout quisque locutus est, uel etiam in eodem codice posita inueniuntur, discutienda in nostra disputatione ponentes, et breuissime disputationis cuncta articulo coarctare compellimur, et non singula seorsum, sed pene omnia sparsim, prout ordo dictauit, exsequimur. Est interea opere pretium diligenter discutere, qualiter, ut idem profatus est, pictores  haudquaquam credantur Scripturis contraire aut qualiter quidquid Scriptura dicit demonstrent, qualiterue concordes sint Scripturarum. Quamuis enim non eluceat de quibus Scripturis ille hoc dixerit, credendum est tamen eum de sacris Scripturis dixisse, quas usitate Scripturas solemus uocare, ut est illud in Euangelio: Tunc aperuit illis sensum ut intelligerent Scripturas . S R. Picture interea ars cum ob hoc inoleuerit, ut rerum in ueritate gestarum memoriam aspicientibus deferret, et ex mendacio ad ueritatem recolendam mentes promoueret, uersa uice interdum pro ueritate ad mendacia cogitanda sensus promouet, et non solum illa que aut sunt fuerunt aut fieri possunt, sed etiam ea que nec sunt, fuerunt. nec fieri possunt  uisibus defert. Mendacium enim aut de his est que non sunt, sed fieri possunt, aut de his que nec sunt nec fieri possunt, de quibus in perihermenias a philosophis acutissima siue subtilissima disputatio est, quam huic operi interponere longissimum est. Nam dum dicat non contraire pictores Scripturis, et multa a pictoribus pingantur que Scripture diuine tacent, et ab hominibus non solum a doctis, sed etiam ab indoctis falsissima esse comprobentur, quis non eius dictum ridiculosissimum uel potius falsissimum esse fateatur? Nonne diuinis Scripturis contraire noscuntur, cum abyssum figuram hominis fingunt habere, et lympharum inundationem affatim fundere? Nonne diuinis Scripturis eos contraire haud dubium est, cum tellurem in figura humana  modo aridam sterilemue, modo fructibus affluentem depingunt? Nonne diuinis Scripturis eos contraire manifestum est, cum flumineos amnes in figuris hominum aut situlis aquas fundere, aut alios in alios confluere depingunt? Nonne cum solem et lunam et cetera celi ornamenta figuras hominum, et capita radiis succincta habere fingunt, sanctis Scripturis modis omnibus contreunt? Nonne cum duodecim uentis singulis singulas formas pro qualitate uirium attribuunt, aut mensibus singulis pro qualitate temporum quid unusquisque deferat, quibusdam nudas, quibusdam seminudas, quibusdam etiam indutas diuersis uestibus figuras dant, aut dum quatuor tempora anni singula diuersis figuris depingunt, aut floribus uernantem ut uer, aut estibus exustam; uel  etiam segetibus onustam ut estatem, aut uindemie labris uel botris oneratam ut autumnum, aut modo frigoribus algidam, modo ignibus se calefacientem, modo animantibus pabula prebentem, modo nimiis frigoribus marcidas uolucres capientem ut hiemem, Scripturis diuinis in quibus hec ita minime continentur contraire noscuntur? Quomodo ergo a pictoribus qui petarum uanissimas fabulas plerumque sequuntur, sanctis Scripturis minime contraitur? Finguntur enim per eos interdum res in ueritate geste in alias atque alias incredibiles nenias; finguntur etiam que nec facte sunt nec fieri poterant, sed aut mystice a philosophis intelliguntur, aut inaniter a gentilibus uenerantur, aut ueraciter a catholicis respuuntur: que omnia quanquam gentilium  habeantur in litteris, a diuinis tam enprorsus sunt aliena Scripturis. An non diuinis litteris alienum est quod ab illis Chymera triceps a Bellerophonte fingitur interfecta, cum Bellerophon non bestiam, ut illi mentiuntur, prostrauerit, sed montem, ut plerique intelligunt, habitabilem fecerit? An non diuinis Scripturis alienum est, quod uulcani claudi et Terre filius Erichthonius esse, et in monte Aethna ferrum coquere, eiusque fornax uesuuius mons Campanie esse fingitur, qui perpetuis ignibus ardere perhibetur? An non diuinis Scripturis aliena sunt, quod Scylla capitibus fingitur succincta caninis? et Phyllis ob amorem iuuenis cuiusdam in arborem fingitur esse conuersa? et altera Scylla eo quod Niso patri  crinem absciderit purpureum, una cum patre, et Itys ob stuprum matertere a patre gestum et homicidium matris siue matertere in seipso patratum una cum parentibus siue matertera in uolucres finguntur fuisse conuersi? aut cum Syrenes ex parte uirgines, et ex parte uolucres finguntur? aut cum Ixion illusione Iunonis cum Nube coiens Centauros fingitur generasse? aut cum Neptunus tridenti armatus marinis fingitur fluctibus dominari? An non diuinis Scripturis alienum est, quod Perseus tres sorores Gorgonas adiutorio Minerue interfecisse, aut cum alatus auersus uolare fingitur, aut cum de sanguine eius nasci fertur Pegasus, equus alatus, qui ungula sua fontem rupisse Musis depingitur? An non diuinis Scripturis contrarium est, quod Prometheum homines ex luto  finxisse inanimatos fingunt, et eumdem Prometheum a Minerua in celum leuatum inter oras septemplicis clypei, et dum omnia celestia uidisset, fingunt eum ferulam Phebiacis applicasse rotis, ignemque esse furatum, et pectusculo hominis quem finxerat applicato animatum reddidisse corpus? An non diuinis Scripturis contrarium est, quod Tantalum fingunt in inferno in quodam lacu depositum, eique fallacem aquam gulosis labia titillamentis attingere, pomaque fugitiuis cinerescentia tactibus desuper facie tenus pendula apparere, eique esse locupletem uisum et pauperem effectum? An non diuinis Scripturis alienum est, cum Phineus cecus fingitur, cuius cibos Harpyie rapuisse, eiusque prandia stercoribus fedasse pinguntur, quas Zetus et Calais Aquilonis  uenti filii fugasse a conspectu eius mendaciter finguntur? An non diuinis Scripturis contrarium est, cum Admetus rex Grecie, ut Alceste coniugio frueretur secundum propositum soceri leonem et aprum ad currum simul iunctos, Apollinis et Herculis adiutorium habuisse pingitur? Aut cum Hercules Cerberum tricipitem canem inferorum interemisse pingitur? An non diuinis Scripturis contrarium est, quod Acteonem quemdam uenatorem eo quod Dianam lauantem uiderit, in ceruum fingunt esse conuersum, et a canibus suis non agnitum, eorumque morsibus deuoratum? An non diuinis Scripturis contrarium est, quod Berecynthia puerum formosissimum Atyn amasse, eumque zelotypie uanitate  succensa castrasse, et semimasculum fecisse depingitur? An non diuinis Scripturis contrarium est, quod Orpheus Euridicen nympham amasse et sono cythare persuasam uxorem duxisse pingitur, que etiam dum Aristei pastoris persecutionem non ferens fugeret, et in serpentem incidens mortua esset, eamque maritus insequens ad inferos descenderet, et legem acciperet ne eam conuersus aspiceret, hanc conuersus aspexisse et denuo perdidisse fingitur? An non diuinis Scripturis alienum est, quod uenus cum Marte concubuisse et a Sole deprehensa, et uulcano prodita, et ab illo adamantinis catenis una cum Marte pingitur fuisse religata? Hec et his similia, que et nobis ad retexendum sunt fastidiosa, et petis siue philosophis gentium uel ad cantandum suauia,  uel ad tractandum mystica, et pictoribus ad formandum familiaria, prorsus sunt, ut prefati sumus, a diuinis litteris aliena. Nam, ut cetera taceamus, si quis pictor duo capita in uno corpore, aut in duobus corporibus caput unum, aut alterius animantis caput, alterius cetera membra, ut Hippocentaurum toto corpore equino et capite humano, et Minotaurum semibouem semiuirumque affectet pingere, nunquid non Scripturis dicitur contraire? Ecquid est dicere, Non contreunt pictores Scripturis? quasi non aliqua a pictoribus possint depingi que sacris litteris credantur refragari. In sacris etenim litteris, nichil uitiosum, nichil inconueniens, nichil impurum, nichil falsum, nisi forte id quod peruersos quosque dixisse uel fecisse sancta Scriptura commemorat,  penitus inuenitur; in picturis autem plura falsa, plura uitiosa, plura inconsequentia, plura inconuenientia, et, ut singula taceam, pene omnia siue possibilia, siue impossibilia, ab eruditis pictoribus depinguntur: quibus documentis Ioannes presbyter et legatus Orientalium in hac quoque parte, sicut et in ceteris delirasse conuincitur. Quod autem presbyter idem ait, pictores quidquid Scriptura loquitur demonstrare, quam sit falsum quamque inutile, prudens lector aduertat. Nunquidnam diuine cuncta legis precepta que a Domino per Moysen data sunt, ut est illud, Audi Isrel, Dominus Deus tuus Deus unus est , et cetera huiuscemodi, in quibus nichil sonant que pingi possint, a pictoribus demonstrantur? Nunquidnam omnia uerba prophetarum, in  quibus doctrine, exhortationes, redargutiones, contemplationes, mine, uel cetera his similia continentur, in quibus crebro inuenitur, Hec dicit Dominus, aut, Iurauit Dominus, aut his similia, que ab scriptoribus potius quam a pictoribus exarantur, pictura secundum eius uanitatem demonstrare ualet? Nunquidnam uerba ipsius Domini et apostolorum singula a pictoribus possunt demonstrari? Pictores igitur rerum gestarum historias ad memoriam reducere quodammodo ualent, res autem que sensibus tantummodo percipiuntur et uerbis proferuntur, non a pictoribus, sed ab scriptoribus comprehendi, et aliorum relatibus demonstrari ualent, ac per hoc absurdum est dicere: Non contreunt pictores Scripturis,  sed quidquid Scriptura loquitur, hoc demontrant. Porro quod ait, Concordes sunt Scripturarum, quam sit insulsum, quamque absurdum, multis potest approbari indiciis. Qualem enim concordantiam possunt habere cum Scripturis sacris, cum ille ueraces sint, isti plerumque falsa confingant? et de illis dicatur, Eloquia Domini eloquia casta , isti interdum fingant impura et incesta? Ille semper suadeant honesta et salubria, isti multoties inhonesta et ludibria? Ille semper instent humane saluti, isti plerumque uanitati? Ille semper hortentur ad celestia dona, isti crebro depingant terrestria queque et caduca? Quanta enim concordantia est inter id quod semper ueritati innititur, et id quod plerumque ueritatem, plerumque falsitatem insequitur,  tanta nimirum concordantia est inter Scripturas diuinas que semper puras et fixas regulas tenent, et pictores qui mortalium more plures permutationes habent.



CAPUT XXIu. Quod non sint cequande imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquie aut de corpore sunt, aut de his que in corpore, aut de his que circa corpus cuiusdam sancti fuerunt: imagines uero nec in corpore, nec circa corpus fuisse uel fore creduntur illis quibus ascribuntur.

Sicut igitur sacratis rebus siue que per legislatorem, siue que per Dei et hominum mediatorem sacrate sunt, siue etiam que quotidie a sacerdotibus  diuini nominis inuocatione sacrantur, et in mysterium nostre redemptionis sumuntur, imagines nequaquam cequande sunt, ita etiam nec sanctorum martyrum seu confessorum reliquiis, que apud fideles ipsorum amore uenerationi habentur cequande creduntur. Quas quidem illi qui in earum adorationem exarserunt cum omnibus sacratis rebus et mysteriis plenis equiparare nitantur, reliquiis etiam sanctorum martyrum insolenter atque absurde equiparare nituntur. Cum ergo sanctorum corporibus aut certe corporum reliquiis, nec non et uestibus aut his similibus, quibus sancti dum mortaliter uiuerent usi sunt, isti picturas aut celaturas siue sculptilia uel conflatilia queque ab artificibus quibusque formata cequare in honore moliuntur,  non modicam sanctis iniuriam inferre monstrantur, cum presertim sanctorum uestes et his similia ideo ueneranda sint, quia aut in corporibus eorumdem sanctorum, aut circa corpora fuisse, et ab his sanctificationem ob quam uenerentur percepisse credantur, nec non et sanctorum corpora, uel etiam corporum reliquie, quoniam quanquam nunc in puluerem redacta fatescant, iuxta mundi terminum cum gloria sunt resurrectura et cum Christo perpetim regnatura: imagines uero, quas illi inani uoto his que premisimus cequare contendunt, ideo his minime cequari queunt, que neque id sunt quod sanctorum corpora, neque in eorum corporibus uel circa eorum sacratissima corpora fuere, sed pro captu uniuscuiusque ingenii,  uel instrumentis artificii, modo formose, modo deformes, plerumque etiam rebus impuris fiunt. Unde datur intelligi non eos mediocriter errare qui illas sanctorum reliquiis nituntur equiparare. Sanctorum itaque corpora uenerari, eorumque reliquiis honorem exhibere non sine causa uetustas admisit. Nam Abraham pater gentium uir fide plenus, deuotione summus, obedientia precipuus, in preceptis Domini strenuus, non in quolibet loco, sed in agro studiose empto, coniugem legitur sepelisse, et ossa sua non in loco quolibet, sed in spelunca pulcherrima, in cuius interiore parte protoplastus sepultus fuit, iuxta suum imperium a filiis tumulatus legitur fuisse. Isaac quoque utero senili profusus, atque Deo in sacrificium in figura nostri Redemptoris  ad offerendum ductus, uirque sanctitate et castimonia clarus iuxta patrem secundum propriam iussionem creditur a filiis fuisse sepultus. Iacob quoque uir magne patientie diuinis affatim roboratus craculis et crebris repromissionibus exhortatus, cum famis inopiam uitare, et dulcissimum pignus quod exstinctum crediderat cernere cupiens, cum clara progenie Niliacas descendisset in oras, non se ibidem sepeliri permisit, sed corpus suum ad terram sibi patribusque suis repromissam, iuxta ossa patris auique sepeliendum aduehi sanxit; et quia quartus in eadem spelunca, in cuius interiore parte Adam sepultus fuerat, iuxta auum patremque sepultus est, loco nomen Arbee, id est, quatuor dedit . Ioseph quoque qui typicis mysteriis  a gentilibus, saluator mundi appellari meruit, et mira sanctitate inter fratres enituit, ossa sua filiis Isrel ad terram repromissionis uehenda precepit: quod quidem legislator idcirco minime agere distulit, quia id haudquaquam contra fidem esse cognouit. uiri itaque sancti corpus, qui de Iuda ad arguendam nequitiam Isrelitici regis in Bethel uenerat, dum propter inobedientiam, quia cibos ciuitatis inhibitos sumpsit, a leone fuisset exstinctum, ab eodem nimirum leone legitur custoditum, sed culpa inobedientie mortis acerbitate soluta, non presumpsit crudelis fera sanctum corpus prophete contingere, quem atrociter presumpserat interimere. Prophetes itaque Bethel, nisi sanctis ossibus uenerationem exhibendam sciret, nunquam  se iuxta ossa uiri sancti sepeliri preciperet dicens: Sepelite me iuxta ossa prophete . uir itaque sanctus Iosias et antequam nasceretur ex nomine nuncupatus, idolorumque dissipator, et paternarum legum strenuus obseruator duorum prophetarum ossa, cum plurimorum hominum ossa ob altare profanum polluendum combureret, nequaquam intemerata seruare preciperet, nisi sanctis ossibus uenerationem exhibendam sciret. Ecce quibus exemplis, ut cetera taceamus, monstratum est sanctorum cineribus uenerationem exhiberi debere: dicant illi ubi unquam iubeamur imagines adorare. Sanctis ergo corporibus honorem impendere magnum est fidei emolumentum: quo presertim et illi in celestibus sedibus cum Christo  uiuere, et eorum ossa quandoque resurrectura creduntur. Imaginibus ergo que nec uixisse unquam creduntur, nec resurrecture, sed aut ignibus aut carie consumende perhibentur, adorationem soli Deo debitam impertire, aut segnitie est si utcunque agitur, aut insanie uel potius infidelitatis si pertinaciter defenditur. Nos itaque nec cum uigilantio eiusque sequacibus reliquias abnuentes, nec cum Simone eiusque complicibus imagines adorantes, et reliquiis siue sanctorum corporibus opportunum obsequium exhibemus, et basilicas prout libet sanctorum imaginibus, siue etiam auro argentoue exornamus, et seruitium adorationis siue culture soli Deo cui soli debetur ipso opitulante impendimus.



CAPUT XXu. Quod non ideo adorande sunt imagines quod per eas, ut illi dicunt, nonnulla signa monstrata fuisse putentur, cum tamen non omnes res adorentur per quas uel in quibus miracula apparent.


Hoc etiam illis ad suum errorem astruendum familiare est, quod per quasdam imagines nonnulla miracula facta fuisse perhibent: quod tamen nec ueteris nec Noui Testamenti pagina demonstrat, que quidem et si uspiam uisa uel audita fuisse probarentur, dubitandum erat, ne forte tortuosi serpentis flexuosissimis meandris uiderentur uel audirentur, qui cum sit teterrimus et tenebris sue nequitie obsitus, transfigurat se in angelum lucis, audens se dicere lucem. Multa etenim signa, multaque miracula, per angelos refugas, uel etiam per eorum  sequaces fiunt, qui dum sint spiritales potentie, et, ut ita dixerim, spiritales nequitie, et prophetias infelicibus quibusque impertiunt, et uirtutes multas per suos satellites faciunt: de quibus erunt illi qui dicturi sunt, Domine, Domine, nonne in nomine tuo prophetauimus et in nomine tuo demonia eiecimus, et in nomine tuo uirtutes multas fecimus? Quibus eternus arbiter dicturus est: Nescio uos . Quia igitur signa plerumque diabolico instinctu fiunt, ideo beatissimus Gregorius sancte Romane Ecclesie antestes dixit: »Nolite, fratres mei, amare signa que possunt cum reprobis haberi communia.« Sanctissimus quoque Augustinus, a demonibus miracula fieri, similia miraculis que fiunt per sanctos seruos Dei his uerbis testatur.  Ait enim: »Non oportet moueri cum magicis artibus miracula fiunt plerumque similia miraculis que fiunt per sanctos seruos Dei: sicut scriptum est in Exodo, quod magi Pharaonis fecerunt nonnulla similiter sicut fecit Moyses.« Non ergo hec oportet mirari, quia omnia que uisibiliter fiunt, etiam per inferiores potestates eris huius non absurde fieri posse creduntur. Sed hoc interest, quod cum sancti talia faciunt in nomine Dei Domini omnium rerum, de sublimioribus apparatibus iubetur inferiori creature; cum autem mali nomines magicis artibus operantur similia in manus suas dantur cum exaudiuntur a demonibus. Digni sunt enim qui tali exauditione decipiantur, ut pena illis fiat hoc quod uidentur impetrare  beneficium, cum eis exhibent quasi priuatim inferiores potestates, quedam miracula, ut eos habeant subiugatos, permissu tamen diuino pro meritis animarum sua cuique tribuuntur. Unde signa et miracula que illi dicunt in imaginibus apparuisse, si non apparuerunt, sicut et nulla hoc authentica tradit historia, mendacium est, et mendacio quicunque ueritatis sunt serui uti non debent, quoniam ut ipsa ueritas ait, Nemo potest duobus Dominis seruire : que si apparuerunt, et per phantasticas quasdam obumbrationes ad illiciendas mentes apparuerunt, periculosissimum est, ne forte calliditatis sue astu antiquus hostis dum mira quedam demonstrat, ad illicita peragenda fraudulenter  suadeat. Si uero apparuere in ueritate signa, quod tamen fieri nullius certis lectionis probatur documentis, et nec mendacio illorum in hac parte sententia subiacet, nec fraudulentis hostis machinationibus secundum exempla que superius monstrata sunt, sed Dei operatione gesta probantur cui cuncta sunt possibilia, cui nichil impossibile est, animaduertendum summopere est quod cum multa et stupenda nutu Dei per quasdam creaturas, uel etiam in quibusque creaturis peracta fuerint, non omnia in quibus uel per quas facta sint adoranda credantur, quoniam quidem omnipotens Deus signa pleraque que mortalibus ostendit, que per res quasdam uisibiles et tractabiles fecit, quatenus uisibilium et mortalium hominum duritiam rebus uisibilibus molliret, non ideo fecit,  ut quarumdam rerum celebrandam statueret adorationem, quippe qui se solum adorare, solum precepit et colere. Nunquidnam quia Dominus de rubo in igne Moysi locutus est, ideo rubi adorandi sunt? Non enim ideo in rubo apparuit, ut rubi materiam adorandam percenseret, sed ut per eius spinas peccata pro quibus lex uenerat demonstraret. Quia ergo rubus radicem non habet spinis armatam, cum in superioribus spinis densetur, in eo euidenter peccata non esse ex natura monstrantur. Que ideo ab igni non est combusta, ut innueret per legem peccata non esse delenda, sed tantummodo ostensa. Lex enim peccata tantummodo ostendit, gratia autem que per Christum data est, peccata que lex monstrauerat curauit. Quia ergo in igne Dominus apparuit, non  ideo ignem adorandum decreuit, sed in ea natura apparere uoluit, que semper ad alta conscendere contendit. Quia igitur in monte dignatus est apparere, non montium adorationem creditur statuisse, sed quia rationabiliter factum est ut celorum rex in ea re appareret que semper alta appetit, et non in humili, sed in alto loco, ut et se altissimum demonstraret, et suos sequaces ad alta conscensuros euidentissime ostenderet. Nunquid quia circumcisione acutissimo lapide facta legislator tremendi iudicis iram et mortis interitum euasit, lapides adorandi sunt? Merito enim legislator angelum in se tam infestum uidit, quia habitans in terra Madian, filium circumcidere neglexit, et qui Dei Abrahe nuntius erat, signum fidei Abrahe in filio non ferebat, in quo gloriari  Iudeos sciebat: qui non ideo lapide circumciditur, ut lapidum ex hoc facto adoratio firmetur, sed ut per Christum qui est lapis angularis, peccata amputanda et mortis pericula euadenda ostendantur. Nunquid quia uirga toties in serpentem conuersa, toties legitur in uirge rigorem redacta, que typicis figuris Christum de uita in mortem, de morte innuit redisse ad uitam, aut quia eadem uirga quam Christi diximus gestasse figuram maris Rubri, baptismatis uidelicet, unda diuisa ad terram repromissionis, id est, ad celestia regna populo Dei pergenti transitum prebuit, ideo uirge adorande sunt? Nunquid quia aque amare ligno indulcate leguntur, que legem non immerito Christi ligno indulcatam, et spiritali dulcedi  ne populorum mentes satiendas innuunt, ideo ligna adoranda sunt? Nunquid quia serpentis enei inspectio, qui Christi mortem prefigurauit in ligno populum a serpentum morsibus, id est, ab spirituum immundorum mortiferis persuasionibus saluauit, ideo aut es aut serpentes adorandi creduntur? Nunquid quia percussa silex exustis in aruis laticum fluenta produxit, et sitientem populum sitis ariditate liberauit, que nimirum Christi figuram gessit, qui est lapis de monte abscisus sine manibus precidentium, qui euangelice predicationis fluentis sitim incredulitatis a fidelium mentibus fugat, qui quotidie intonat, si quis sitit ueniat ad me et bibat , ideo aut lapides creduntur adorari, aut latices? Nunquid quia uirga Aaron, qua beate uirginis partus innuitur naturali  lege calcata, nulla humane operationis irrigatione fecundata, floruit et fronduit, et protulit nuces, ideo uirge adorande creduntur? Nunquid quia sancto Hierobaal sicca area madido uellere, aut madens area sicco uellere apparuit, quo miraculo totius mundi gentilitatem celesti rore immunem Isrelitici solummodo generis, uellus madidum diuini uerbi imbre, ac postmodum pro culpa perfidie eumdem populum sue infidelitatis siccitate arentem, mundique gentilitatem sacre fidei rore perfusam significari manifestum est, ideo aut aree, aut uellere adoranda sunt? Nunquid quia Samson mandibula asini mille uiros peremit, eiusdemque mandibule molare euulso aquarum fluentis satiatus est, typum gerens nostri mediatoris, qui morte sua erias potestates  deuicit, et spiritalibus fluentis fidelium, qui utique membra eius sunt, arentia corda irrigauit, ideo mandibule, aut molares adorandi sunt? Nunquid quia Elias pallio suo, per quod Dominice incarnationis mysterium figuratum est, per quod Iordanis, baptismatis uidelicet unda, introitur, Iordanem diuisisse legitur, ideo pallia adoranda creduntur? Nunquid quia Naaman Syrus in flumineo lauacro lepre contagio ablutus est, per quem gentilitas Christi baptismate ab idolorum contagione abluta figurata est, ideo flumina adoranda sunt? Nunquid quia uiro sancto Eliseo Spiritus sancti aduentus eatenus dilatus est, quatenus psaltes applicaretur, applicato uero psalte Spiritus sanctus illius se profudit precordiis, per quem Iudaicus populus significatur qui Spiritus  sancti aduentum ideo nunc minime recipit, quia et incarnationem Redemptoris minime in credendo suscipit, quam cum mox ut circa mundi terminum perceperit Spiritus sancti flamine, et omnium carismatum donis exornabitur, ideo psaltes adorari debebit? Nunquid ergo quia fimbria Dominice uestis, cuius attactu femina sanitatem recepit, quam Dominice incarnationis credulitatem per quam gentilitas sanata est significare superius iam diximus, ideo fimbrie adorande sunt? Aut quia Petri umbra infirmi sanati sunt, ideo umbre adorande sunt? Non igitur, ut superius premisimus, omnes res per quas uel in quibus miracula quedam Dei ordinatione monstrata sunt, quodammodo adorande creduntur.  Quod si he res in quibus miracula apparuere ad orande non sunt, multominus imagines adorande creduntur, in quibus uel per quas quedam miracula apparuisse, nulla authentica lectione monstratur.



CAPUT XXuI. Quod Theodorus Mirensis episcopus ridiculose et pueriliter egerit, qui ut imaginum adorationem astrueret somnia archidiaconi sui in eadem synodo retulit.

Cum in eadem uanitatis lectione quam illi septime synodi nuncupatione censeri estuant, pene omnia somniorum imaginationibus et phantasticis quibusdam obumbrationibus similia sint, et pene nichil  sit ibi quod non aut somnii uanitatem, aut alterius cuiusdam deliramenti hebitudinem redoleat, cunctaque interiori palato degustata, insapidum insulsumque quemdam saporem referant, speciali tamen deliramento Theodorus Mirensis episcopus somnia archidiaconi sui ibidem legitur retulisse ut errorem, quem nec diuinarum Scripturarum auctoritatibus nec ullis sanctorum Patrum doctrinis uel exemplis ualuit fulcire, saltem somniorum delusionibus ualeret astruere, nec immerito ad tam friuolum tamque uecors stabiliendum negotium dignum, et pene par exhibens adminiculum. Quanquam igitur somniorum usus nec in totum sit approbandus, quia plerumque demonum fallaciis exhibetur, nec in totum improbandus, quia interdum per eum quedam mysteria reuelantur, ad  astruendas tamen res dubias, et ea que in contentionem ueniunt affirmanda nunquam idoneus inuenitur. Quis enim unquam somnio suo rem dubiam ualeat affirmare, cum utrum ita ut se uidisse profatur uiderit, nullius testis testimonio ualeat approbare. Ad rem ergo dubiam, et que in questionem uenit roborandam, non somniorum ludificatrix uanitas, non apocryphorum acerbissima procacitas, non leuium et inutilium uerborum falsitas, sed diuinorum librorum siue catholicorum Patrum authentica est requirenda auctoritas. Nam sicut res profuture et mysteriorum arcanis compte, cum per somnia innuuntur, per angelos reuelantur, ita e contrario, dum res noxie et omni utilitate carentes per somnia demonstrantur, a demonibus demonstrari creduntur. Unde si somnium,  quod ille in synodo retulit, ad imaginum adorationem stabiliendam ab angelo archidiacono eius demonstratum est, imagines adorare proficuum est; et si imagines adorare proficuum est, ceteras res sensu carentes adorare proficuum est. Est autem res sensu carentes adorare noxium: non igitur archidiacono eius somnium quod retulit ad imaginum adorationem stabiliendam ab angelo demonstratum est. Liquido namque patet id ei, cum ab angelo demonstratum non sit, ab incentore spiritu qui semper uanitatibus et rebus noxiis instat, illatum fuisse. Quod ut lucidius pateat, rationabili argumento firmandum est. Quoniam si incentor spiritus id ei minime intulit, angelus procul dubio intulisse credendus est: et si angelus  intulisse credendus est, consensum rebus prohibitis angeli exhibent. Non autem angeli rebus prohibitis uel noxiis seu diuinis monitis obnitentibus consensum exhibent, spiritus igitur incentor id ei intulisse credendus est. Cum ergo probatum sit id ei ab angelo sancto minime fuisse exhibitum, eo quod cum spiritus in sui conditoris laude continua permanentes et peccato prorsus carentes, res impuras et delictis obnoxias penitus abnuant, restat ut aut delusione nequissimi spiritus id sibi fateatur exhibitum, aut se prorsus testetur fuisse mentitum, quod utrumque seruis Dei non conuenit. Nam et spiritibus immundis catholico cuique resistendum est, dicente Apostolo, Resistite diabolo, et fugiet a uobis ; et mendacium spernendum est, dicente Scriptura: Noli uelle  mentiri omne mendacium, assiduitas enim illius non bona . Probandi interea, iuxta apostoli sententiam, spiritus sunt, an ex Deo sint, et iuxta ueritatis uocem a fructibus suis cognoscuntur. Unde ex fructu suo quo imaginum adorationem affectat, id somnium fulcire euidentissime deprehenditur ille spiritus qui id intulit, ex Deo non esse. Sed ne forte nostris solummodo argumentationibus hoc uideamur edicere, recurramus ad diuinas Scripturas, interrogemus legislatorem, dicat utrum somnia recipienda sint, dicat qualiter nobis erga somniatores agendum est. Dic, oro, sancte Moyses, dic mitissime uirorum, dic uir nobilis et arcanorum Dei strenue inspector, dic uir clementissime et ineffabilis Dei fidelissime interpres, qui legem in monte  peccatis contrariam et uitiis inimicam accipiens, glorificata facie uultum intolerabilem peccatori populo adduxisti, ut sicut lex quam deferebas peccatis contraria erat, ita nimirum uultus tuus spectantibus terribilis esset; dic, uir inclyte, qui typum ueri Redemptoris gerens, mediator inter Deum et homines exstitisti; da preceptum utrum quelibet somnia credenda sint; fare utrum quibuslibet inclusionibus consensus exhibendus sit. Si surrexerit in medio tui prophetes, aut somniator qui somnium uidisse se dicat, et predixerit signum aliquod atque portentum, et euenerit quod locutus est, et dixerit tibi: ueni et sequamur deos alienos quos ignoras, non attendas uerba prophete illius aut somniatoris, quia tentat uos  Dominus Deus uester, ut palam faciat utrum diligatis eum ex toto corde uestro an non . Ecce legislatoris auctoritate perdocemur quod uerba somniatorum, quanquam effectum habeant, non attendantur. Dicat nunc Sapientia quid de somniis sentiat. Ait enim: Ubi multa sunt somnia, plurime uanitates, et sermones innumeri: tu uero Deum time . Nam et Aegyptios somnia perturbasse creduntur, dicente Scriptura, Somnia enim que illos turbauerunt ; hec significabant, ne inscii essent quare mala paterentur. Manifestum est enim diuine legis auctoritatibus somnia et auguria uana esse, et quanto quis ea amplius timuerit, tanto cor eius amplius fallit. Unde modis omnibus reprehendendum putauimus, quod prefatus episcopus,  cui diuine legis armis contra somniatores uel ceteras nenias confligendum erat, somnia archidiaconi sui ad rem inutilem roborandam in synodo retulit. Hec enim parui pendenda non solum diuine legis oraculis, sed et in ipsis gentilium reperitur litteris. Ait enim philosophus Cato:

Somnia ne cures: nam mens humana quod optat,
Cum uigilat sperat, per sumnum cernit id ipsum.
Nam si quis forte nobis succensere nitatur, eo quod gentilium uerba nostro inseruimus operi, legat primum libros beatissimorum atque eruditissimorum uirorum Hieronymi, siue Augustini, et mox ut in illorum opusculis, non solum philosophorum, sed etiam petarum gentilium quedam uerba repererit,  nos magistros et auctores, quorum uestigia sequimur, habere cognoscet, cum quibus nec culpari abnuimus, nec reprehendi erubescimus. Nam ut altius repetamus, uas etiam electionis quiddam de gentilium uerbis suis inseruit operibus, ut est illud: Cretenses semper mendaces, male bestie, uentres pigri . Preterea cum somniorum obseruationes, uel potius uanitates discutimus, non penitus illorum usum abdicandum esse testamur. Cum et patriarchis et prophetis, quedam sacratissima mysteria in somnis, uel potius in uisionibus monstrata sint, et magi tres in somnis moniti ne ad truculentum redirent tyrannum, alterius callis tramitem terentes proprias repedauerunt ad sedes, et uiro sancto Ioseph in somnis angelus apparuisse, et  ei mysteriorum arcana multis retro seculis a prophetis annuntiata legitur demonstrasse: unde ne quis his et his similibus exemplis somniorum insolenter appetat usum, et eas sequi uel credere, uel in conuentibus recitare, aut ab his more Theodori res in contentionem uenientes affirmare presumat, idcirco est ut paulo superius premisimus, a sanctis Scripturis prohibitum. Legimus etiam infidelibus ac profanis quibusque regibus quedam arcana per somnia demonstrata, que non illis reuelata sunt ullis propriorum meritorum prerogatiuis, sed ut uiri sancti qui ea illis Spiritu sancto reuelante monstrauere, honoribus sublimarentur, et suis ualerent prodesse concaptiuis. Quanquam ergo et uisiones et  somnia mixtim dici consuetudo admiserit, inter uisiones uero et somnia hoc quidam distare dicunt, quod somnia ea sunt que plerumque falluntur: ueniunt ergo nonnunquam ex reuelatione, multoties uero aut ex cogitatione, aut ex tentatione, aut ex aliquibus his similibus; uisiones uero dicunt, quasdam ueraciores reuelationes, quarum tria sunt genera, corporale uidelicet, et spiritale, siue etiam intellectuale. Corporale igitur est, quod fit per corpus; spiritale, cum imagines eorum que uidemus in memoria condimus; intellectuale nempe, cum ea que corporaliter uidemus, et imaginaliter in memoria retinemus, intellectu discernimus. Intellectu igitur discernimus, quod illud sit corpus, illud similitudo corporis. Hunc quoque intellectum bestie et  pecora atque uolatilia nullatenus habent. uident et ipsa per corpus, et eorum que uident imaginaliter spiritus informantur: unde et pecora presepia recognoscunt, et aues ad nidos suos redeunt, sed nec seipsa intelligunt, nec illa que oculis cernunt. Postremo corporalis ista uisio, sine spiritali esse non potest. Ergo cum auertimus oculos ab eis que uidimus, imagines eorum que non uidemus, in memoria retinemus. Spiritalis uero uisio sine corporali esse non potest: unde absentes homines recordamur, et in tenebris ea que non uidemus, imaginaliter cernimus. Intellectualis nempe nec corporali indiget, nec spirituali. Intellectu nec corpus uidemus, nec imaginem corporis: per hunc quippe uidetur iustitia, caritas, ipse Deus, ipsa mens hominis que nullum  corpus habet, nullam soliditatem corporis. Hic interponendum de quinque generibus uisionum, iuxta Theodosium Macrobium. Cum ergo somniorum ac uisionum tot tantaque sint genera a diuersis partibus uenientia, solerter intuendum est ne dum quis quid se in somnis uidisse cognoscit, statim ea firmiter teneat, atque ad res dubias deliberandas quasi quamdam authenticam auctoritatem in synodo proferat, ne dum uanitatem uanitatibus corroborare conatur, ipse, quod absit, in uanitatem labatur.



CAPUT XXuII. Quod cum Deus illocalis sit, illi minus nocte dixerint: ueneramur et adoramus sicut locum Dei.

Dicunt etiam uenerandas et adorandas imagines  sicut locum Dei: quod si pro templo Dei dicunt, quod plerumque abusiue locus Dei dicitur, uehementer errant. In templo enim Domini sacrificia, non in imaginibus, offeruntur; in templo, non in picturis, missarum solemnia celebrantur; in templo populus stans et precum suarum Deo libamina offerens, non in depictis tabulis, exauditur. Dominus in templo sancto suo , ait Dauid, non in imagine sancta sua, nec in picturis, sed in celo sedes eius . Nec ait: Oculi eius, in arrogantes siue uane laudis sectatores, sed, in pauperem respiciunt, in pauperes uidelicet, de quibus ipsa per se ueritas dicit: Beati pauperes spiritu . Et iterum, In templo eius ait idem sanctissimus prophetarum, non  in imaginibus, omnes dicent gloriam ; et rursus, Adorate Dominum, non ait in picturis, sed in aula sancta eius . Quantum enim distat inter templum quod multorum hominum capax est, et imaginem que preter memoriam uisionis quam intuentibus infert, nullis est congrua officiis, tantum distare uenerationem siue adorationem imaginum, a ueneratione que templo Dei exhibetur, multis patet indiciis. Si uero locum Dei animam iusti hominis dicunt, que familiarius locus Dei dici potest, quam Dominus sanctificando inhabitat, et inhabitando sanctificat, in hoc quoque uehementissime errant. Pro salute enim animarum, non pro salute imaginum Deus legem dedit; ad liberandas animas, non ad imagines Redemptor mundi ad terras  descendit; propter homines qui animarum nomine plerumque tropice designantur, non propter imagines que ab artificibus formantur, Patri dixit: Quos dedisti mihi, uolo ut ubi sum ego, et ipsi sint mecum, ut uideant claritatem meam quam dedisti mihi, quia dilexisti me . Cum igitur Deus primum hominibus naturalem legem dederit, qua ab hominibus corrupta, dederit postea scriptam, qua etiam uiolata, sese per presentiam corporalem uidendum exhibuerit, et ante legem, et sub lege, et sub gratia semper humane saluti credatur consuluisse, nunquam uspiam tale aliquid imaginibus creditur contulisse. Ac per hoc uenerationi que hominibus caritatis causa est exhibenda, imaginum ueneratio nullatenus est cequanda. Hoc quidem de  loco Dei, aut de templo quod abusiue, aut de anima hominis iusti, que conuenientius locus Dei dicitur, quibus nullatenus imagines secundum illorum uesaniam cequande sunt, breuiter dixisse sufficiat. Ceterum de loco Dei qui localis non est, qui loco non continetur, qui omnia continet, et locus non est, cui nichil de sex illis partibus loci accidit, cui nichil anterius posteriusue, dexterius aut sinistrius, superius uel inferius est, disputare subtilioris intelligentie est. Quanquam igitur decem illorum predicamentorum, que a philosophis pertractantur, ordo de eo uideatur ascribi, ut pro eius, que ineffabilis est, dicatur Dominus Deus, Deus unus, Deus fortis, Deus potens; pro quantitate eius que immensa est, magnus Dominus et laudabilis ualde ;  pro qualitate eius que inenarrabilis est, dicatur bonus omnium conditor ; pro relatione dicatur Dominus omnium in se credentium pater ; pro situ, qui sedes super cherubim ; pro tempore, et anni tui non deficient ; pro loco, Dominus in celo parauit sedem suam ; pro habitu, abyssus sicut pallium amictus eius ; pro agere, suscitat a terra inopem, et de stercore exaltat pauperem ; pro pati, laborare me fecistis in peccatis uestris ? tamen hec omnia et his similia humano more de Deo, de quo nichil digne dici a mortalibus potest, dicta monstrantur. Est enim substantia nulli ad indagandum facilis, et ideo ineffabilis, quia nulli inuestigabilis.  Est sine quantitate magnus, sine qualitate bonus, sine relatione omnium Dominus, et cetera his similia, que uberioris disputationis materiam querunt. Nam ut de loco Dei aliquid dicamus, sancti Augustini uerba ponenda sunt, qui Deum illocalem esse unius tantummodo quinque partiti syllogismi perplexionem probauit. Ait enim: »Deus non alicubi est. Quod alicubi est enim continetur loco; quod continetur loco corpus est; Deus autem non est corpus: non igitur alicubi est.« Ubi in sequentibus in alio syllogismo probauit eum et locum non esse, et omnia in illo esse. Ait enim: »Et tamen quia est et in loco non est, in illo sunt potius omnia, quam ipse alicubi: nec tamen ita in illo ut ipse sit locus. Locus enim in spatio est quod longitudine, latitudine,  altitudine corporis occupatur; nec Deus tale aliquid est, et omnia igitur in ipso sunt, et locus non est.« Ubi in sequentibus paruo decentissimo commate. locum Dei abusiue dici asseruit templum Dei, sed animam hominis melius posse dici: »Locus tamen Dei, inquit, abusiue dicitur templum Dei, non quod contineatur, sed quod ei presens sit, id autem nichil melius quam anima munda intelligitur.« Cum igitur illi ita uenerandas dicant imagines, ut locum Dei, an pro templo Dei, an pro anima iusti hominis hoc dicant, utrumque non conuenit. Si uero in eo uerbo aliquid de Deo locale sentiunt, multum illorum sensus a ueritate dissentit. Nos ergo utpote cogitationum ignari, cum quo affectu quoue sensu hoc dixerint nesciamus, ea tantum discutimus, que apicum  indicio percepimus.



CAPUT XXuIII. Inutile et demens et errore plenum dictum quod dicunt: Qui Deum timet honorat omnino, adorat et ueneratur sicut Filium Dei Christum Deum nostrum, et signum crucis eius, et figuram sanctorum eius.

Est quoque et in hoc insanissimum et ab omni penitus cautela remotum, quod dicunt: Qui Deum timet, honorat omnino, adorat seu ueneratur sicuti Filium Dei, et signum crucis eius, et figuram sanctorum eius. Quantum ergo distet mysterium Dominice crucis, ad quod intelligendum reuelatos nos docet oculos habere Apostolus, ut intelligamus que sit altitudo, et longitudo, et latitudo crucis Christi, et profundum in superioribus huius operis partibus, Domino  opitulante monstratum est; et quantum distet adoratio et cultura soli Deo debita ab adoratione et cultura quam illi imaginibus exhibendam asseuerant, in hoc tertio libro uerba Constantini Constantie Cypri episcopi, seu Eutimii Sardensis episcopi, discuteremus prout nobis Dominus opem ferre dignatus est, disseruimus. Nunc uero quantum timor Domini ab adoratione imaginum distet, breuiter Domino auxiliante disseramus. Dicunt enim, Qui timet Deum, adorat omnino imagines sicut Filium Dei. Nunquidnam omnes patriarche et prophete, quia imaginum adorationem spreuere, ideo Deum credendi sunt non timuisse? Aut Apostoli, quia nusquam leguntur celebrasse imaginum adorationem, ideo Dei non habuisse dicendi  sunt timorem? Aut sanctorum martyrum, anachoritarum, seu etiam cunctorum generaliter ecclesiasticorum uirorum turbe, quos constat in Dei seruitio deuotissime militasse, ideo timorem Domini putandi sunt non habuisse, eo quod imaginum adorationem nusquam leguntur uel probantur celebrasse? Non enim sanctissimus uatum Dauid adorationem imaginum se docturum, sed Dei timorem dicebat, cum credentes omnes in Christi persona filios nuncupans blandis exhortationibus ad se uenire hortabatur dicens: uenite, filii, audite me, timorem Domini docebo uos . Nec uspiam imaginum cultum, sed timorem Domini sanctum testatur dicens: Timor Domini sanctus permanens in seculum seculi . Nec quempiam qui imagines adorat,  sed qui Deum timet beatum nuncupat dicens: Beatus uir qui timet Dominum, in mandatis eius cupiet nimis ; et iterum: Beati omnes qui timent Dominum, qui ambulant in uiis eius . Non enim ait, ut illi absurdissime delirant, Qui timet Dominum, adorat imagines, sed ait: Qui timet Dominum, in mandatis eius cupiet nimis. Unde liquidissimime patet timorem Domini non in adoratione imaginum, sed in uoluntate et instantia mandatorum Dei esse. Non enim idem sanctus uir oculos Domini super eos qui imagines adorant, sed super eos qui timent eum testatur, cum dicit: Ecce oculi Domini super timentes eum, et in eos qui sperant in misericordia eius ; nec ait, Adorate imagines, quoniam nichil deest adorantibus eas; sed ait, Timete  Dominum, omnes sancti eius, quoniam nichil deest timentibus eum ; sed neque initium sapientie imaginum adorationem, sed Domini testatur timorem dicens, Initium sapientie timor Domini . Quod quidem preceptum Dominici timoris ita per Moysen legitur institutum: Post Dominum Deum uestrum, inquit, pergite, et ipsum timete, et precepta eius custodite, et uocem eius audite, et acquiescite ei . Inter que salutaria precepta nusquam imaginum adoratio legitur instituta. Cum ergo imaginum adoratio in diuinis eloquiis inueniatur prohibita, timori Domini qui tot diuine legis oraculis commendatur, nullatenus est cequanda.

Flores igitur quibus timor Domini haberi iubetur, quos per uastissimos diuine legis campos impigro  ungue decerpsimus, ordo exposcit ut sub breuitate digeramus, quibus et lectoris animus mulceatur, et si quis illis rerum sensu carentium adorationem equare conatur, pudore et reuerentia indui cogatur. In Prouerbiis namque dicitur: Timor Domini adiiciet dies: anni autem impiorum minuentur . Item in Prouerbiis: Munitio iusti, timor Domini: contritio autem operantibus mala . Item in Prouerbiis: Timor Domini uiro in uitam: qui autem sine timore est, commorabitur in loco quem non uisitat scientia . Item in Prouerbiis: Timor Domini disciplina sapientie, et gloriam precedit humilitas . Item in Prouerbiis: Non emuletur cor tuum peccatores, sed in timore Domini esto tota  die . Item in Prouerbiis: Beatus qui metuit omnia per timorem, nam qui duro est corde incidet in mala . Item in Ecclesiastico: Initium sapientie timor Domini, et cum fidelibus in utero concretus est, et cum electis seminibus creatur, et cum iustis et sensatis agnoscitur . Item in Ecclesiastico: Timor Domini scientiam agnoscet, sanctitatem castitas custodiet, et iustificabitur, cor iucunditatem, atque gaudium dabit . Item in Ecclesiastico: Timenti Dominum bene erit, et in diebus consummationis illius benedicetur: plenitudo sapientie timere Dominum, et plenitudo de fructibus eius omnem domum illius impleuit a generationibus, et receptacula de thesauris eius: corona sapientie timere Dominum, utraque autem sunt dona Dei . Item in Ecclesiastico: Timor Domini expellit peccatum, nam qui sine timore est, non poterit iustificari . Item in Ecclesiastico: Non sis incredibilis timori Domini, et ne accesseris ad eum duplici corde . Item in Ecclesiastico: Qui timent Dominum non erunt incredibiles uerbo eius, et qui diligunt illum conseruabunt uiam eius; qui timent Dominum parabunt corda sua, et in conspectu illius sanctificabunt animas suas; qui timent Dominum custodient mandata eius, et patientiam habebunt usque ad inspectionem eius: timor Domini non dispicere iustum hominem pauperem, et non magnificare uirum peccatorem diuitem . Item in Ecclesiastico: Omnis sapientia timor Domini, et in illa timere Deum . Item in Ecclesiastico: Non est in timore Domini  minoratio: Timor Domini sicut Paradisus benedictionis . Item in Ecclesiastico: Si non timorem Domini teneris instanter, cito subuertetur domus tua . Item in Ecclesiaste: Finis omnis uerbi auditor Dei, Deum time et mandata eius custodi, quoniam hoc est omnis homo: quia omne hoc opus adducet Deus in iudicium in omni despectu siue bonum siue malum . Item in Prouerbiis: Timor Domini odit malum, etiam contumeliam, et superbiam, et uias malorum . Hic ergo timor qui his testimoniis non imaginum adorationis est indicium, sed bonorum operum incrementum, a fidelibus est tenendus; est et alius timor, de quo dicitur; Perfecta caritas foras mittit timorem , quia uidelicet hic timor impellit hominem ad omnia  bonorum operum exercitia, ille uero quem caritas foras abigit, nec tolerare sinit uigilias siue ieiunia, uel cetera huiuscemodi, nec perpeti pro Christi nomine ueneranda martyria. Sicut enim duo sunt genera tentationum, unum uidelicet quo quis decipitur, unde est illud: Deus neminem tentat, ipse autem intentator malorum est ; aliud quo quis diuina examinatione probatur, unde est illud, Tentat uos Dominus Deus uester , siue, Tentauit Deus Abraham , iuxta quem modum multa in Scripturis sanctis diligenti indagatione peruestigata inueniuntur: ita nimirum duo sunt timores, unus quem caritas foras mittit, et alter qui est bonorum operum initium, quem caritas nutrit. Nam si initium timoris Domini imagines adorare est, ut illi  garriunt, constat omnes sanctos qui utique Deum timuisse creduntur, imagines adorasse, et si omnes sancti qui uere Deum timuisse creduntur, imagines adorauere, constat eos creatoris monitis contraisse, qui creaturas adorare inhibuit seque solum adorare instituit. Non autem creatoris monitis in adorando creaturas contraisse credendi sunt: non igitur initium timoris Domini, ut illi garriunt, imagines adorare est. Quo documento approbatur initium timoris Domini, non in adoratione rerum sensu carentium, sed in obseruatione esse Dominicorum preceptorum. Ille etenim ueraciter Deum timet qui cunctis uanitatibus spretis illi se soli fide et operibus seruiturum exhibet.



CAPUT XXIX. Dementissimum et ratione carens dictum Ioannis presbyteri Orientalium, in eo quod ait, quod non assistente imperatore imago eius honoratur: non enim inhonoratur, quatenus et nunc dominatorem omnium Iesum Christum uisibiliter nobis non apparentem, inuisibilis enim est carnalibus nostris oculis: sicut enim Deus ubique inest honorandam eius imaginem, sicuti et imperatorem Pater sensit.


De eo quod generaliter omnes aut dixisse aut dicentibus consensisse perhibentur, quod exemplo imperialium imaginum, quas in ciuitates emissas obuiant cunei populorum cum cereis et thymiamatibus, imago quoque Saluatoris siue sanctorum omnium adoranda sit, in precedentibus iam disputatum est, et qui iudicum et imperatorum imagines ex  quibus illi exempla sumere moliuntur, adorande non sint, beati Hieronymi uerbis approbatum est. Nunc autem specialiter uerba Ioannis discutienda sunt, qui in hoc negotio reperitur et crebrius ceteris locutus fuisse, et non minus delirasse: quoniam quidem quanquam generalem omnium errorem sequatur, speciale tamen aliquid eidem errori augere conatur, et ut reor, generalibus nugis ideo suas magis magisque nugas associare curauit, quia omnium uanitates huic tanto errori accumulando sufficere minime credidit. Quasi igitur imperatoris modo Deus localis sit, et dum uno loco est alio esse nequeat, idcirco eius imaginem sicut imaginem imperatoris adorandam astruere affectat: quod penitus omnis ratio uetat. Deus enim nusquam absens est: qui si uspiam  absens est, localis est: si localis est, nec omnia continet nec omnia implet. Omnia autem et complet, et implet: nusquam igitur absens est; que dum ita se habeant, non est in materialibus imaginibus adorandus uel querendus, sed in corde mundissimo semper habendus. Nam dum imperatoris imaginem adorare peruersum, eiusdem quoque imaginem qui localis est, imagini Dei qui illocalis est assimilare profanum sit, illum procul dubio profanum et peruersum esse constat, qui a re illicita rem illicitam corroborare affectat, et errorum passibus quasi quibusdam gradibus dum sue mentis seu lingue moderamen habere nequit, eneruiter, proh dolor! ad deteriora decurrit. Quod autem ait: Christi imaginem honorandam sicuti et imaginem imperatoris Pater  sensit, querendum est ubi, aut quando, aut cur, aut quemadmodum hoc Pater senserit, aut quid sit, sensit. Nunquidnam cum ab alio iussum esset, aut ab aliis fieret, ita Pater sensit? Quia ergo nos non eorum errores qui in uerbis sunt discutimus, quod immensum esset et ad peragendum difficile, quippe cum pene nullus ibi uerborum ordo sensum legenti afferat, sed eorum solummodo sensus seu sententias reprehendendo percurramus, restat ut non quid dicant, cum presertim ita ut dictum est, nullum pene sensum habeat, sed quid dicere uelint pertractemus. Quod ait honorandum eius imaginem sicuti et imperatorem Pater sensit, hunc uult habere sensum, ut dicat, Pater iussit imaginem Christi adorare  sicut imperatorem. Quod quidem ubi, quando, cur, quemadmodum gestum sit, ab omni penitus catholico ignoratur. Non enim Pater imaginem eius, sed ipsum eumdemque honorare et audire iussit, cum ad fluenta Iordanis sancta Trinitas in unitate substantie, Pater uidelicet in uoce qua intonuit: Hic est Filius meus dilectus in quo mihi bene complacui, ipsum audite , Filius in corpore, Spiritus uero sanctus in specie columbe mirabiliter claruit. Esto, Pater iuberet honorandam Christi imaginem sicut imperatorem, nunquid non rectius esset imperatorem honorandum decernere, sicuti imaginem Christi, ut imago Christi eminentiorem in tali ratione locum teneret? Non ergo Pater imaginem Christi quoquam legitur aut depingere aut adorare  aut honorare iussisse, quippe qui se solum adorari sibique soli seruire instituit. Quia ergo imperatores et reges sint a subditis honorandi quibusdam diuine Scripture exemplis potest approbari. Si enim honorandi minime essent, nequaquam Dauid uir sanctus Saulem, postquam Deus ab eo recesserat, Christum Domini uocaret . Non enim erat nescius prefatus uir diuinam esse dispensationem in officio ordinis regalis; idcirco Saulem in eadem adhuc dignitate positum honorificat, ne Deo iniuriam facere uideretur, qui his ordinibus impertiendum honorem decreuit. Quandiu ergo in ea dignitate est, honorandus est, si non propter se, uel propter ordinem. Unde et Apostolus: Omnibus, inquit, potestatibus sublimioribus subditi estote. Non  est enim potestas nisi a Deo ; et in alio loco: Deum timete, regem honorificate . Uberior namque ex hac ratione disputatio oriri poterat, sed quia iam aliquantulum ex ea in superioribus huius operis est partibus disputatum, nobis nunc est his pretermissis ad alia transeundum.



CAPUT XXX. De eo quod apocryphas et derisione dignas nenias suis locutionibus interposuerunt.

Si quis ligneam domum edificans, si parietes cupit marmoreis exornare tabulis, aut uariare multicoloribus uitri frustulis, dum cernit ligno eadem metalla per naturam minime posse coherere, spretis his metallis que ligno per naturam coherere nequaquam  possunt, lignis denuo conatur perficere; aut si quis stanneum uas facere cupiens, si eiusdem materie ei supplementum desit, non aliorum pretiosorum metallorum materias que stanno coherere nequeunt, sed idem stannum ad perficiendum ceptum opus querit: ita nimirum illi in sua synodo cum erroris sui instrumentum, scripturam uidelicet, que pro adorandis imaginibus composita est, amplificare nisi sunt, Scripturasque diuinas ei coherere minime posse senserunt, ad apocryphas quasdam et risu dignas nenias dictandi pedem uerterunt; et cum uiderent diuine legis testimonia incompetenter eidem operi adhibita nequaquam posse coherere, tales eidem sententias aptauere, que ei sensu uerbisque nequaquam possent distare, quoniam sicut ferreo  annulo pretiosissima smaragdus inserta, aut cilicino tegumento auro texte uestis fascia minime conuenit assuta, ita penitus diuinorum eloquiorum testimonia illorum operi nequaquam conueniunt abhibita. Res ergo dubia et in contentionem ueniens non debet astrui apocryphorum neniis, sed aut diuine legis oraculis, aut eorum doctorum qui a catholica et apostolica Ecclesia recipiuntur, salutaribus monitis et luculentissimis documentis. Sed fortasse aliquis huiusce erroris scrupulosissimus asseuerator dicet: Non illi apocryphorum librorum sententias suo operi inseruere ad rem propositam confirmandam, sed insultantes ad quorumdam hereticorum uesaniam subsannandam: cui noster stylus facillimam potest inferre responsionem. Nunquidnam  cum Polemonis imaginem, quod nulla authentica lectio narrat, dicunt quemdam ab scelere cercuisse, alicui insultant? Sunt itaque in eadem lectione quedam, que illi ad rem propositam affirmandam posuere; sunt etiam pleraque que quanquam insultando posuerint, ita sunt inuoluta, ita inordinate, ita enormiter prolata, ita permixtim digesta, ut pene uix deprehendi ualeat, uixque lectoris mentem attingat, utrum ea que dicuntur uerba sint insultantium, aut his que dicuntur fidem exhibentium. Que res et si a doctis quibusque ita ut dicitur, intelligitur, indoctis uero quibusdam scandalum generare perhibetur, nec immerito, que ita imperitia tegitur ut uix intelligatur.



CAPUT XXXI. Deliramentum errore plenum quod de retruso quodam dixerunt qui demoni iurasse et idipsum iuramentum irritum fecisse perhibetur, cuius abbas non mediocriter delirasse dignoscitur dicens, ei commodius esse omnia in ciuitate lupanaria ingredi quam abnegare adorationem imaginis Domini aut eius sancte genitricis.


Sepe in hoc opere cogimur dicere a rebus noxiis exempla minime debere sumere, et hoc ideo tam crebro repetimus, quia eos ob suum errorem affirmandum id crebro fecisse reperimus. Sicut enim ordine competenti bonis actibus adminiculum prebent bonorum nichilominus actuum exempla, ita nimirum illi erroneis actibus erroneorum actuum querunt suffragia. Ad propositum namque errorem  stabiliendum retrusi cuiusdam proferunt exemplum: qui si ita gessit ut illi asseuerant, tripertitum noscitur in ea parte patrasse deliquium: siue quia demonico sponte paruerit alloquio, siue quod eo illiciente se iureiurando constrinxerit, siue etiam quia id iuramentum irritum fecerit: que tria non solum in exemplum minime sunt attrahenda, uerum etiam ab omni catholico penitus abdicanda, quoniam multis diuine legis sunt testimoniis interdicta. Societates ergo et seductiones non solum demonum, sed etiam malorum hominum pluribus diuinorum eloquiorum preceptis inhibentur. Scribitur enim in Exodo: Non audies auditum uanum; et in Prouerbiis: Fili, non te seducant uiri impii. Si ergo malorum hominum seductiones uitande sunt, multo magis malignorum  spirituum alloquia et assensus uitanda creduntur, quoniam cum sint humanitatis inimici, et nobis semper infesti, tanto semper debemus de eorum esse deceptione suspecti, et contra eorum nequitias erecti, quanto eos subtilioris esse scimus nature uel ingenii. In eo quoque quod demoni iurauit, diuinis uerbis quibus iuramenta prohibentur contraiit. In Ecclesiastico namque scribitur: Iurationi non assuescat os tuum: multi enim casus in illa. Sicut enim seruus interrogatus assidue a liuore non minuetur, sic omnis iurans et nominans in toto a peccato non purgabitur. uir multum iurans implebitur iniquitate, et non discedet a domo illius plaga . Ipsa quoque ueritas in Euangelio dicit: Ego autem dico uobis, ne omnino iuretis, neque per celum,  quia sedes Dei est, neque per terram, quia scabellum est pedum eius, neque per Hierosolymam, quia ciuitas est magni regis, neque per caput tuum iurabis, quia non potes unum pilum facere album aut nigrum; sit autem sermo uester, est est, non non: quod autem amplius est a malo est . Porro quod eidem demoni se peierasse perhibetur, et in hoc absurde egisse detegitur. Ait enim Dominus per Moysen: Non iurabis in nomine meo iniuste, et non profanes nomen sanctum meum: ego sum Dominus Deus uester ; et in Zacaria propheta legitur: Et iuramentum falsum nolite diligere, quia hec omnia odiui, dicit Dominus omnipotens . Cum ergo idem retrusus hec tria diuinis uerbis obnitentia perpetrauerit, eius abbas nichil in eo correctionis  exhibuit, sed ei deteriorem peccandi uiam ostendit dicens: Commodius tibi est omnia in ciuitate lupanaria ingredi, quam abnegare adorationem imaginis Domini, aut eius sancte genitricis. O incomparabilis absurditas! O exitiabile malum! O uesania multis uesaniis preferenda! Commodius dicit perpetrare rem et per legem, et per euangelium interdictam, quam abstinere se a re quam neque per legem, neque per euangelium constat esse institutam. Commodius dicit facinus perpetrare quam a facinore abstinere. Commodius dicit in profundo ceno sese ultro immergere, quam uiam recti tramitis inoffenso  pede tenere. Commodius dicit templum Dei uiolare, quam rerum insensatarum adorationem spernere. Commodius dicit tollere membra Christi et facere membra meretricis, quam contemnere adorationem operis cuiuslibet artificis. Dicat ergo, si uspiam reperire potest, dixisse Dominum: Non abneges adorationem imaginis, sicut dixisse eum manifestissimum est, Non mechaberis . Dicat, si alicubi reperire ualet, dixisse Dominum: Si uideris imaginem et non adoraueris eam, peccasti, sicut apertissime dixisse eum constat, Si uideris mulierem ad concupiscendum eam, iam mechatus es eam in corde tuo . Que cum non repererit, uehementer se errasse persentiat qui rem tam probrosam perpetrare ob euitandam rem infructuosam  concessit. Nam dum Dominus et per legem accingere lumbos super ubera, in corde uidelicet libidines resecare, et per Euangelium lumbos accingere, et lucernas tenere, castitati scilicet bona opera associare percenseat, et in diuini eloquii libris castitatis precepta dentur, nusquam tale aliquid de imaginum adoratione iussum fuisse reperitur. Unde dum retruso illi abbas suus, qui ei utique ducatum salutis prebere debuit, peccandi habenas laxauit, et qui eum ab erroris laqueo quo demoni iurauerat retrahere debuit, ipse quoque cum eo in erroris uoraginem, qui ei grauissimum facinus ait esse commodius perpetrandum, corruit, procul dubio euangelicum illud impleuit: Si cecus, inquit, ceco ducatum prebeat, ambo in foueam cadent . Quisquis ergo  tali exemplo suam uult fulcire assertionem, non suam insaniam mediocrem sed ceteris demonstrat esse ualidiorem. Quia igitur illorum absurditatis instantia et nugarum continuitas siue etiam deliramentorum congeries nullis in eorum uolumine, cuius errores discutimus, intercapedinibus requiescunt, saltem librorum istorum intercapedine qui inter unius finem et alterius initium est requiescat, quo sicut illorum error ita etiam eorumdem errorem assidua disputatione discutitur, continuitas librorum interuallo quodammodo dirimatur.



LIBER QUARTUS.



PRAEFATIO.


Tribus huius nostre disputationis libris Deo auxiliante decussis, in quibus quedam diuine legis testimonia, et si breuiter, propriis tamen secundum sanctorum patrum doctrinam sunt sensibus restituta, et nostre fidei confessio, quanquam pedestri sermone, sincera tamen est apostolice traditionis firmitate exarata, et illorum qui nouas institutiones Ecclesie inferre nitentes, res sensu carentes adorare percensent, uesania quodammodo est discussa, ad quartum nunc librum nos peraccedere ratio cogit, in quo si qua de illorum uanitatibus capitula  remansere Domino opitu ante sunt discutienda. Quoniam quidem tumultuosum inordinatumque dicendi genus euitantes, librorum numerositatem ordinauimus, et breuitati studentes non amplius quam ad quatuor libros huius nostri operis sermonem protendimus, et paucorum prolixitatem pluriumque diminutionem fugientes, in hoc numero nostre disputationis pedem firmauimus, quem prorsus diuinorum eloquiorum testimoniis sacratum esse comperimus. Quaternarius ergo numerus, et a physicis in elementorum ac totius mundane molis, uel etiam ratione humani corporis laboriosissima indagatione,  de quibus nunc dicere longum est, usitatus approbatur, et a diuinis litteris que plura sacrata, et ad mysterium pertinentia eodem numero coarctata esse testantur, sacratissimus demonstratur. Quatuor etenim flumina de uno paradisi fonte emanantia, et quatuor euangelia de fonte lucis et origine bonitatis procedentia, et quatuor uirtutes, prudentia uidelicet, fortitudo, iustitia, seu temperantia, humanam uitam honestissimis regulis moderantes esse describuntur. Quadratis etiam lignis arca fabricata est, in qua humani generis siue omnium animantium uita aquis cuncta uastantibus reseruata est: nunc quoque arca sancte Ecclesie, que in huius seculi procellosis tentationum innatat undis, que electorum reproborumque capax est, quadratis lignis, sanctis  scilicet uiris patientie uirtute decoratis, fabricata firmatur quorum uita quocunque uertitur firmiter stat, quia nec in aduersis deiiciuntur, nec in prosperis subleuantur. Quorum nos uestigia sequentes, et uocum nouitates uitantes, et rerum sensu carentium adorationem spernentes, solique Deo cultum seruitutis exhibentes, eiusque sanctis competentem honorem impendentes, in patientia nostra possessuros nos speramus animas nostras.



CAPUT PRIMUM. Falsissimum et risu dignum dictum Ioannis presbyteri, qui non minus ceteris in imaginum adoratione insanisse dignoscitur. Ait enim: Qui adorat imaginem, et dicit quoniam hic est Christus Filius Dei, non peccat.

Magnam nobis in hoc opere disputandi materiam  Ioannes presbyter et legatus Orientalium dedit, qui inter ceteras sue professionis absurditates nec falli in hoc negotio de quo sermo est uitauit, nec fallere timuit, nec mentiri seu ad mendacium alios hortari erubuit. Falli etenim non uitauit, cum sanctarum Scripturarum calle que unius et solius Dei cultum et adorationem censent postposito, per abrupta et deuia errans mentis sue pedem ad res sensu carentes adorandas diuertit. Fallere non timuit, cum callem recti itineris a se pretermissum aliis pretermittere et secum per inuia errare multis assertionibus ac potius uanitatibus persuasit. Mentiri quoque et ad mendacium alios exhortari non erubuit, qui rem illicitam perpetrare et mendacium proferre peccatum  non esse asseruit. Ait enim: Qui adorat imaginem, et dicit quia hic est Christus Filius Dei, non peccat. Cui uanitati facillima argumentatione hoc modo potest reniti, quoniam si id dicere quod non est, mendacium non est, neque in dicere quod est, uerum esse potest: ac per hoc si mentiri uitium non est, neque ueritatem proferre uirtus est; et si ueritatem proferre ac sectari uirtus est, procul dubio mentiri mendaciumque sequi uitium est. Unde cum dicit quis picturam Christum esse Dei Filium, mentitur; et cum mentitur, perperam agit; et cum perperam agit, peccat: cum igitur picturam dicit esse Dei Christum Dei Filium, peccat. Non enim pictura quelibet nostre salutis causa hominem assumpsit eumdemque flagellari et pro nobis cruci affigi permisit, nec  imago quelibet mortis imperio destituto Erebique profundo spoliato de sepulcro surrexit, nec cuiuslibet terreni artificis opus apostoli salutaribus monitis institutis, et per totius mundi compita ad predicationem destinatis cum corpore ad celum ascendit, et ad Dei Patris omnipotentis dexteram sedit. Hec enim omnia non pictura quelibet, sed Christus qui est unicus Dei Patris Filius ante secula a Patre ineffabiliter genitus, in fine seculorum ad terras humane salutis causa missus peregit, qui est unctus a Patre oleo letitie pre consortibus suis, qui secundum Apostolum pacificauit omnia per sanguinem crucis sue, siue que in celis, siue que in terris sunt, cui flectitur omne genu celestium, terrestrium et infernorum. Ac per hoc si quis imaginem adorans  dicit, Hic est Christus Filius Dei, non solum peccat, sed etiam insaniens sceleste agit qui rei tam sublimis excellentissimum nomen  tam uili rei tamque abiecte, et non solum mysteriis sed et uita carenti aptare contendit. Sicut enim imago quelibet Christo in natura cequari nequit, ita etiam in nomine cequari minime poterit. Quod si quis forte equiuocorum nominum in hanc partem rationem arbitretur posse cadere, sciat hanc quam nunc discutimus sententiam ab equiuocorum nominum ratione longe distare. Aliud est enim dicere, homo pictus et uerus, leo pictus et uerus et celestis, atque aliud imaginem fateri Christum Filium Dei esse, cum uidelicet illic nominis  sit tantum consonantia, hic perspicue professionis plena sententia, quoniam equiuocorum ratio in solo tantumdem nomine communionem habet, mox uero ut ad definitionem peruenerit, quod nominis communio sono solummodo uocis tegebat, definitio solertissime pandit. Aliud namque, ut prefati sumus, et longe aliud est, picturam quamdam nomine tantummodo illius rei nuncupare, cuius imago est secundum equiuocorum nominum rationem, atque aliud rem insensatam adorare, et eamdem rem plena sententia Christum Dei Filium profiteri et dicere: Hic est Christus Filius Dei. Nam si tale mendacium proferre, ut ille fassus est, peccatum non est, illicita queque perpetrare nullum peccatum  est; et si illicita queque perpetrare nullum peccatum est, sanctarum Scripturarum uigor, que utique ab illicitis abstinere censent, fatescere credendus est. Non autem sanctarum Scripturarum uigor que ab illicitis quibusque abstinere censent, fatescere credendus est: est igitur tale mendacium proferre peccatum. Nam dum pene omne mendacium quod fallendi studio profertur peccatum sit, multo magis hoc tale mendacium peccatum esse potest cum tam uilem rem tanti nominis confessione nuncupare studet, et confessionem quam pastor Ecclesie eidem redemptori protulit, quamque quotidie ei omnis sancta catholica et uniuersalis profert Ecclesia, per quam et saluatur et sue salutis specimen adipiscitur, de re insensata quis proferre conetur?  sicut ergo cetera uitia, ita etiam mendacii uitium diuinarum Scripturarum documentis est inhibitum. Unde quisquis eiusdem Ioannis monitis paret, ut et imagines adoret et easdem Christum Dei Filium appellet, et superuacuitatem nequam exercet, et se indisciplinatum esse demonstrat. Si ergo hoc scelus, ut ille professus est, perpetretur, implebitur illud quod Ieremie uaticinio uoce Domini dicitur: Mendacium et non fides inualuit super terram, quia a malis mala exierunt, et me non cognouerunt. Paulus quoque egregius predicator mendacium deponere et ueritatem loqui his uerbis persuadet. Ait enim in Epistola ad Ephesios: Deponentes mendacium, loquimini ueritatem unusquisque cum proximo suo, quia sumus inuicem membra ; item idem ad Colossenses:  Nolite mentiri inuicem spoliantes uos ueterem hominem cum actibus suis . Ioannes quoque apostolus ait: Omne mendacium non est de ueritate . Unde liquido patet si pictura, ut ille fateri hortatur, Christus Dei Filius non est, mendacium sit id quod dicitur; et si id quod dicitur mendacium est, iuxta Apostoli uocem de ueritate non est. Cum igitur talis professio mendacium sit, procul dubio de eadem ueritate non est, que ait: Ego sum uia et ueritas et uita . Cultus enim adorationis soli Deo, et confessio Filii Dei illi soli qui uere eius Filius cessentialis est, non adoptiuus, exhiberi debet. Si uero Hic particula in eodem loco pro aduerbio loci, non pro pronomine, posita est, utcunque hec sententia stare potest,  quia Deus ubique est.



CAPUT II. De eo quod Ioannes non recte dixit: Per imaginem que per colores apparet, adoratur fortitudo eius et glorificatur, et ad memoriam ueniemus de eius in terra presentia.

Hanc quoque dementiam sepe memoratus Ioannes presbyter suis friuolis addere non distulit, ut diceret: Per imaginem que per colores apparet, Domini fortitudinem adorari, quasi Dominus alicuius rei sit indiguus, et per aliquam rem suam fortitudinem que nullam habet indigentiam, faciat adorari. Nunquidnam cum celi siue lucis nomine, primam omnium creaturam, angelicam condiderit naturam, que ab  ipso creationis sue exordio Dei fortitudinem et adorasse creditur et laudasse, quia necdum homines erant, qui de quibusque materiis, nec quedam materie erant in quibus imagines pingi possent, ideo Domini fortitudinem nec adorasse credendi sunt, nec laudasse? Ait enim Scriptura: Quando creata sunt omnia sidera, simul laudauerunt me omnes angeli mei. Ubi iam euidenter ostenditur, non per imaginem que per colores apparet, sed per suam ineffabilem potentiam Dei fortitudinem semper fuisse laudatam et adoratam. Nunquidnam post conditionem hominum, cum necdum pictoria ars in mundo inoleuisset, fortitudo Domini minime fuit a sanctis quibusque adorata? Denique neque Abel iustus, neque Enoch, neque Ne, neque ullus sanctorum qui in  illa etate fuisse leguntur, per imaginem, neque per colores Domini fortitudinem adorasse creduntur, quippe cum in rudi adhuc mundo necdum quarumdam mundanarum artium experientie haberentur. Cum ergo sint plures mundi partes, in quibus homines pictorie artis sint ignari, nunquidnam ibidem fortitudo Domini minime creditur adorari? Adoratur ergo fortitudo Domini, non per imaginem que per colores apparet, ut ille somniat, sed per eius ineffabilem potentiam qua omnis mundi compago condita esse dignoscitur. Adoratur etiam fortitudo eius non per quasdam materias, sed per uerbum suum, Filium uidelicet, quem ante secula ineffabiliter genuit, et per quem et in quo uniuersa creauit, qui est dextera et fortitudo Patris, per quam fortitudinem  sicut uniuersalis creaturarum constat esse patrata creatio, ita etiam perpetua et ab angelis et ab hominibus ei celebratur adoratio qui nimirum sicut causa est omnis creationis, ita etiam causa est iustissime et decentissime adorationis. Sancta igitur et uniuersalis Ecclesia non per imagines, que ex coloribus fiunt, ut sepe memoratus Ioannes nauseasse dignoscitur, Deum adorare nos mortales homines, neque etherias potestates, sed per Christum Dominum confitetur, cum sue redemptionis mysteria celebrans dignum et iustum, equumque et salutare dicit esse, ut nos ei semper et ubique gratias agamus, per quem ineffabilem Patris maiestatem angelos laudare, dominationes adorare, potestates tremere, celos celorumque militiam supplici confessione  hymnum glorie constat suauisona modulatione cantare. Adoratur ergo fortitudo eius non per coloriferam imaginem eius, sed per sacratissimam, et uiuificatricem eius incarnationem. Adoratur eius potentia non per picturam, sed per sua opera: per hec uidelicet, quibus formam serui accipere, de uirgine nasci, surdis auditum, mutis eloquium, claudis gressum, leprosis siue ceteris egritudinum molestiis aggrauatis sanitatem, mortuis uitam, cecis lumen reddere, inferna exspoliare, mortis imperium destruere, de sepulcro surgere, ad celos ascendere dignatus est. Hec sunt enim instrumenta quibus a catholicis fortitudo Domini adoratur; hec munimina quibus fides ecclesiastica tuetur; hec confessio a qua, si quis dissentit, periclitatur, quam si quis corde retinet,  salutem perpetuam adipiscitur; hoc memoriale perpetuum, quo Christum fidelium mentes interioribus oculis semper intuentur, ad quarum rerum plenam cognitionem non per picturam uenitur, sed per fidem, spem et dilectionem. Quia igitur idem Ioannes imperitie sue nubilo obsitus, ut reor, aliud dixit, dum tamen aliud dicere uellet, hec contra ea que dixit, dicta sufficiant? Ceterum ad ea que dicere uoluit huius disputationis pes uertendus est, ut et quid nolens asseuerauit, et quid uolens dicere studuit, huius styli pugno rationabilibus armis munito quatiatur, quatenus nos et dicenda que impropriis uerbis obsita sunt sensisse, et dicta que intelligere in promptu sunt, disputando contriuisse lector agnoscat.  Cum enim ait: Per imaginem que per colores apparet, adoratur fortitudo Domini, ut coniicimus, dicere uoluit: uisa imagine colorum fucis compaginata, fortitudo Domini adoratur: quod quidem et in sequentibus pene patefecit, cum ait: Et ad memoriam ueniemus de eius in terra presentia. Cui propositioni hoc facillime possumus obiicere, quod nec Scripturarum sanctarum lectione, nec Patrum exemplis est institutum, Deum in manufactis quibusdam debere querere. In corde meo, inquit Dauid, non imaginibus, abscondi eloquia tua; in toto corde meo exquisiui te Deus, ne repellas me a mandatis tuis ; et Moyses dicit: Ponite uerba Domini in cordibus uestris; et Dominus per prophetam: Conuertimini ad me ex toto corde uestro ; et e contrario de  reprobis ait: Populus hic labiis me honorat, cor autem eorum longe est a me . Unde datur intelligi, quod non in rebus uisibilibus, non in manufactis, sed in corde Deus est querendus; nec carnalibus oculis, sed mentis solummodo oculo aspiciendus. Nam que uesania est dicere: Per imaginem que per colores apparet, adoratur fortitudo eius, et ad memoriam ueniemus de eius in terra presentia? Infelix memoria, que ut Christi memoretur, qui nunquam a pectore iusti hominis recedere debet, imaginarie uisionis est indigua; nec aliter potest Christi habere in se presentiam, nisi in pariete, aut in aliqua materia eius uiderit imaginem pictam, quoniam talis memoria que imaginibus fouetur, non uenit ex cordis amore, sed ex uisionis necessitate: quia uidelicet  non hanc internus amor ad memorandum Christum incendit, sed necessitas, qua etiam res exosas mox ut uidemus pictas, utcunque ad mentem uisione duce reducimus. De talibus ergo qui tanta necessitate arctantur, ut nisi picturas uiderint, Christi difficile memorentur, timendum est, nisi forte aut communem hanc lucem quadam corporis molestia urgente uiuentes amiserint, aut picturis quodam casu, que tamen non semper haberi possunt, caruerint, Christi prorsus qui semper ante oculos habendus est, obliuiscantur.



CAPUT III. De eo quod dicunt: non scandalizandum quemdam, eo quod ante imagines sanctorum luminaria fiant, et odoris thymiamata.

 Denique cum eadem synodus, cuius lectionem inculcandam arripuimus, plura suadeat quibus nullus sane mentis assensum prebere audebit, plura dissuadere nitatur a quibus nullus sani capitis gressum operis retorquere tentabit, plura uituperet que prorsus sunt laudanda, et e contrario plura laudet que penitus sunt uituperanda, admonet etiam ne quis scandalizetur eo quod ante imagines luminaria concinnantur et thymiamata adoleantur, quasi non illi scandalizati sint, qui rebus luce carentibus luminaria incendunt, et odore carentibus odorifera thymiamata offerunt. Illi etenim scandalizantur, qui ea que Deo digne offerenda sunt, rebus sensu carentibus offerunt, et offerre hortantur; et nos scandalizandos autumant, a quibus  suam uesaniam rationabiliter subsannandam formidant, et dum se a nobis reprehendendos existimant, nostram salutem zelari se iactant. Nos itaque in hac parte scandalum pati formidant, et se bonis operibus instare putant: sed tanto nobis huiusce partis scandalum ualebit obesse, quanto et illis ipsius insolentis obsequii exhibitio prodesse, quia nimirum ordo exposcit, ut talem illis prefate imagines illati obsequii retributionem impertire cogantur, qualem impertiti honoris sensum, cum sint penitus insensate, percipere noscuntur. Sed fortassis hanc nostram assertionem frustrari cupientes dicent: Cur eos imaginibus sensu carentibus luminaria concinnantes et thymiamata adolentes subsannatis, cum et nos in basilicis eque sensu carentibus  et luminaria concinnemus et thymiamata adoleamus? Quibus facilis potest oboriri obiectio, quoniam aliud est loca diuinis cultibus mancipata luminaribus perlustrari, et in eisdem locis et orationum et thymiamatum Deo fumum offerri, et aliud imagini oculos habenti et nichil cernenti lumen offerre, et nares habenti et nichil odoranti thymiamata adolere; aliud est loca diuino cultui mancipata uenerari, aliud picturis quibuslibet coloribus comptis luminaria et thymiamata offerre; aliud domum maiestatis Domini a fidelibus quibusque edificatam et a pontifice dedicatam solemniter uenerari, atque aliud et longe aliud imagines a pictoribus quibusque compositas oblatis muneribus irrationabiliter osculari. Domus enim mea,  ait Dominus, domus orationis uocabitur ; item alibi: Munera accepta erunt super altare meum et domus orationis mee honorabitur . Multis namque honoribus locus ille sublimandus est, ubi a fidelibus populis undique conuenitur, et eorum supplicationes Deo miserante exaudiuntur, et nostre salutis mysteria celebrantur, et Deo sacrificium laudis offertur; ubi ad perferenda Deo sacrificia a fidelibus populis per manus sacerdotum illata, angelicus fit concursus; ubi crebro suauisonus psallentium reboat concentus, ubi diuine lectionis arentia corda irrigantes personant fluctus. Denique in eorum plerisque locis, qui se imaginibus luminaria et thymiamata offerre gloriantur,  a quibus nos qui id facere contemnimus, scandalum pati putamur, ita loca diuino cultui mancipata despicabilia sunt, ut sicut legatis nostris siue illis qui tempore reuerende memorie illustrissimi uiri patris mei, siue eis qui a nobis illas sunt destinati in partes, referentibus comperimus, plereque basilice in eorum terris non solum luminaribus et thymiamatibus, sed etiam ipsis carent tegminibus, quippe cum in regno a Deo nobis concesso basilice ipso opitulante qui eas conseruare dignatur, affluenter auro argentoque, gemmis ac margaritis, ceteris uenustissimis redundent apparatibus, et qui imaginibus luminaria concinnare et thymiamata adolere respuimus, loca diuinis cultibus mancipata rebus pretiosissimis exornamus.



CAPUT Iu. De eo quod dicunt: Eiusdem criminis est, qui imagines spernit, cuius et Nabuchodonosor qui ossa regum Iuda protulit e sepulcris, et Iudaici regis oculos occisis filiis eruit, et cherubim de templo abstulit.


Imagines namque, ut crebro iam diximus, spernendo frangere, luminaribus et thymiamatibus offerendo adorare, nulla penitus authentica lectione censetur, neque ullius sancti exemplo fieri debere monstratur, cum presertim frangere eas siue adorare a quibusdam sanctis patribus sit prohibitum, et non immerito, quia a cautela est omnino remotum, quod utrumque illi perpetrant qui synodos faciunt, aut ob earum non necessariam abolitionem,  aut etiam ob earum inopportunam adorationem. Dicunt ergo qui eas spernunt eiusdem criminis esse, cuius Nabuchodonosor qui peccatis Isrelitice gentis inualescentibus tremendi arbitrii ira urgente Iudee regnum destruxit, muros sancte quondam ciuitatis euertit, et diruta totius templi uenustate, cherubim quoque deiecit. Quod quidem si ita esset, non in nos hoc crimen posset cadere, qui eas in ornamentis Ecclesie habere permittentes, modis omnibus spernimus adorare, sed in eorum prodecessores uel parentes qui eas ornamentis basilicarum ab antiquis adhibitas fregere et penitus abolendas sanxere. Tam anceps itaque huiusce partis in eos sententia pendere cernitur, ut quidquid ex ea molestius exsecrabiliusque  protulerint aut se aut prodecessores suos ineuitabiliter damnare uideantur. Cum igitur illi maiores suos ob earum abolitionem spernant, seque ob earum adorationem magnam meritorum prerogatiuam habere iactent, nec isti cequari queunt edificatoribus illius uenerandi templi in laude, nec illorum maiores eiusdem euersoribus eo equabuntur in crimine, quoniam quanta est distantia inter templum summi Dei quod edificatum est tempore prophetarum a uiris illustribus, et quasdam imagines, que a quibuslibet fiunt artificibus, tanta procul dubio distantia est inter eiusdem templi euersores et imaginum contemptores. Sed dum nos et istos uera ratione, qui eas inopportune adorandas decernunt, et illorum maiores qui eas incaute prorsus  abdicauerunt, reprehendamus, restat ut templi Domini euersores maioris multoque maioris criminis nexibus irretitos fuisse quam earum spretores perdoceamus. Non enim talium imaginum abolitionem quales illi se adorare gloriantur, Propheta deflebat, sed templum quod necdum fundatum erat, et urbis que ceteris urbibus eminebat, euersionem prophetico spiritu longe post futuram respiciens, uelut preteritam cantando deplorabat dicens: Ut quid repulisti nos, Deus, in finem? iratus est furor tuus super oues gregis tui: memento congregationis tue quam creasti ab initio . Nec imaginum contemptorem, sed eiusdem sacratissimi templi euersorem inimicum uocat, cum subinfert: Quanta malignatus est inimicus in sanctis tuis, et gloriati  sunt omnes qui te oderunt . Nec in picturis, sed in atrio Domini signa sua, uexilla uidelicet hostilia Chaldaici siue Romani exercitus posita, deplorat dicens: In medio atrio tuo posuerunt signa sua, et signa non cognouerunt tanquam in uia supra summum . Nec pictorum ianuas, siue quorumdam artificum uel etiam pictarum tabularum materias securibus et asciis deiectas fuisse, sed templi Domini, in quo erant sancta sanctorum, sacratissimas ianuas hostilibus cuneis incisas deflet dicens: Tanquam in silua lignorum securibus exciderunt ianuas eius, bipenne et ascia deiecerunt ea . Nec combustionem siue inquinamentum quarumdam imaginum, sed sanctuarii Domini animi angore prosequitur: Incenderunt, inquiens, igni sanctuarium tuum  in terra, polluerunt tabernaculum nominis tui . Nec cum his similia in alio psalmo flebili modulatione cantabat, super imaginum contemptores iram Domini effundendam, sed super urbis siue templi euersores, uel etiam totius Isrelitici populi uastatores orabat dicens: Usquequo, Domine, irasceris in finem? An in finem exardescet uelut ignis zelus tuus? Effunde iram tuam in gentes que te non nouerunt, et in regna que nomen tuum non inuocauerunt, quia comederunt Iacob, et locum eius desolauerunt . Nec de picturarum contemptoribus, sed sub nomine Idumeorum de cunctis gentibus Isrelitico populo infestis dicit: Memento, Domine, filiorum Edom in die Ierusalem, qui dicunt: Exinanite, exinanite quousque ad fundamentum in ea .  Nec imaginum adorationem contemnentibus, sed sub nomine filie Babylonis Chaldaice siue Quiritium genti comminatur: Filia, inquiens, Babylonis misera, beatus qui retribuet tibi retributionem tuam, quam retribuisti nobis; beatus qui tenebit et allidet paruulos tuos ad petram : de imaginum uero contemptoribus nichil tale uspiam reperitur. Multa his similia prophetarum oraculis de templi Domini siue Hierosolyme urbis euersoribus dicta inueniuntur, que a nobis breuitatis studio pretermittuntur: Dominus quoque et redemptor noster eiusdem templi siue ciuitatis ruinam post futuram fleuisse legitur. Que omnia quanquam mysticis obumbrata figuris, de Ecclesie, siue anime euersoribus possint  intelligi, qui uirtutes anime uelut quosdam muros quarum munimine contra uitia pugnatur, et fidem in pectore collocatam in qua Deo sacrificia munda litantur, quasi quoddam templum semper insectantes euertere moliuntur, et cogitationes mundas siue quedam bonorum operum exercitia uelut quemdam populum prostrare nituntur, tamen historialiter de prefati templi euersione dicta fuisse accipiuntur. Unde liquido patet, maiores eorum quanquam in abolendis a basilicarum ornamentis imaginibus quodammodo fuerint incauti, subuersoribus tamen sacratissimi ac reuerendissimi illius templi nequaquam sunt cequandi, quoniam in istis quidem fuit leuitas, in illis uero atrocitas; in istis imperitia, in illis nequitia; isti Deo se obsequium prestare arbitrantes  eas ab ornamentis basilicarum abstulerunt, illi Deum qui populo suo erat iratus in se ad iracundiam prouocantes eius domum crudeliter diruerunt, quibus nos utrinque, Deo opitulante, postpositis, et loca diuino cultui mancipata exornamus, et soli Deo seruitium adorationis impendimus.



CAPUT u. Quod epistola, quam illi sancti Simeonis stulte dicunt, missa ad Iustinianum imperatorem, multum distet a diuinis Scripturis, siue a sanctorum Patrum documentis, in eo quod ait prefato imperatori: Pro quibus commemorantes referimus diuinis uestris auribus; siue in eo quod eidem imperatori misericordia uti prohibuerit.

Solet plerumque hereticorum uersutia probrosa  quedam et errorem suadentia apicibus annotare, et sanctorum quorumdam probabiliumque uirorum nominibus pretitulare, quatenus uirosum poculum mellis illitum sapore facilius ualeant ad potandum nescientibus quibusque porrigere. Unde timendum est ne epistola quam illi cuiusdam sancti Simeonis dicunt, ex qua testimonia ad suum errorem stabiliendum adducunt, non uerba sint uiri sancti, sed cuiusdam machinamenti uersuti. Quoniam quidem ideo de ea a nobis siue a ceteris quibusque orthodoxis dubitatur, quia eius sermo in quibusdam locis sanctarum Scripturarum documentis refragatur, nec presumimus eius lectionem in testimonium ad res dubias firmandas sumere, quam nouimus diuine legis institutis contraire. Non enim nos ex eius textu  amplius uspiam legisse meminimus, nisi id quod ab illis in eorum codice taxatum reperimus. Quod quidem quamuis sensuum uerborumque uenustate careat, et insulsum nescio quid rusticumue redoleat, libet tamen nobis ita id texere, ut constat nos in eorum codice reperisse. Dicunt enim prefatum sanctum Simeonem cuius uita nobis et predicatio manet ignota, pro quibusdam Samaritanis, imaginibus iniuriam inferentibus, Iustiniano imperatori taliter scripsisse: »Pro quibus commemorantes referimus diuinis uestris auribus.« Et iterum: »Non habeo quod dicit talia presumentes ne una in eis facta humanitate quatenus precamur uictoriosam uestram fortitudinem, ne faciat misericordiam in eis qui hoc presumpserunt, neque parcere illis, neque quodlibet  rogum aut responsum suscipere pro illis;« et post pauca: »Sed coniuro uos, Domine, per Emmanuel Deum excelsum non morari neque ad modicum fieri ducentem uindictam;« et iterum: »Quos et suscipiet, propinquitates eorum tenebra in condemnationem, qui exspectat eos consumere inexstinguibilem et tenebrosum ignem, et anathematizet eos in inferiora abyssi ipse sanctus et omnipotens spiritus Iesu Christi Domini nostri qui ex Patre procedit, ad perdendum illos in infinita perditione.« Et post pauca: »In ipso qui conregnat pietati uestre.« In quibus stolidissimis uerbis et non solum eloquii uenustatem, uerum etiam communem loquendi sensum fugientibus et barbarismis ac solecismis concretum nescio quid resonantibus, hec prorsus reprehenduntur, quod Iustiniani  imperatoris hominis eque mortalis atque passibilis, et cunctis humanis permutationibus subiacentis, aures diuinas nuncupauerit, eumdemque misericordia uti prohibuerit, et ad reddendum malum pro malo facilis fuerit, et patienter ac mansuete agere in eadem causa neglexerit; et qui debuerat pro damnatorum ereptione laborans iram regis refrenare, illius iram magis magisque succenderit, eumque atrociter ad irascendum impulerit, nec eius exemplo usus sit qui neminem uult perire; et qui pro lucrandis animabus inuigilare debuerat, anathema et maledicta iniecerit, et eidem imperatori Deum conregnare dixerit. Que uerba dum in tot locis reprehendantur, ad roborandam adorationem imaginum minus idonea reperiuntur, quoniam difficile potest  per precipitia currere, qui in planis cernitur titubare, nec ualet in ambiguis diuerticulis dux esse itineris, qui publici tramitis uiam tenere nequit in patentibus uiis; et a liberalium disciplinarum subtilissimo magisterio reprobatur, qui communium litterarum usitatissimam notitiam minime habere reperitur. Nam dum de eo quod ille imperatoris aures diuinas dixit, eique Deum conregnare profatus est, contra eorum deliramenta qui hactenus talibus adhuc nugis utuntur, plenissime in superioribus huius operis partibus a nobis affatim disputatum sit, nunc ordo exposcit ut de ceteris, de quibus nunc sermo est diuinorum eloquiorum testimoniis gressus sermonum nostrorum munientes, prout Dominus dederit, disputemus. Cum enim misericordia  uti imperatorem prohibuisse reperitur, quid aliud facit, nisi omnibus sanctis Scripturis que misericordiam habendam percensent, reluctari dignoscitur? Unde periculosissimum est talium litterarum precepta sequi, que diuinis Scripturis uidentur obniti. Ait enim Dominus in Euangelio, Estote misericordes sicut et Pater uester misericors est ; et iterum: Beati misericordes, quoniam ipsi misericordiam consequentur ; et doctor gentium ait: Estote autem inuicem benigni, misericordes, donantes uobismetipsis, sicut et Deus in Christo donauit uobis ; et Psalmographus dicit: Dominum misericordiam diligere ; et: misericordia Domini plenam esse omnem terram ; et idem Dominus per prophetam dicit:  Quia misericordiam uolo et non sacrificium . Nam dum misericordia tam authenticis habenda censeatur preceptis, et eam se in eternum cantaturum propheta testetur, Misericordias tuas, inquiens, Domine, in eternum cantabo, et ita a Domino dicatur diligi, quisquis ea uti prohibet, eamque habere contemnit, et Deum conuincitur non diligere, et eius prestantissimis monitis penitus contraire. Unde et ipsa ueritas legisperito dicenti, ipsum esse proximum qui fecit misericordiam, respondit: uade, et tu fac similiter . Quo documento monstratur, non solum a nobis homines qui unius nobiscum nature sunt diligendos, sed etiam angelos qui quamuis alterius sint nature, in eo tamen quod misericordiam erga nos exercent, et proximi esse creduntur,  et diligi prorsus ab eo qui Deum et proximum diligere sanxit, omnino iubentur, in eo etiam quod tam facilis ad reddendum malum pro malo fuerit, diuinis prorsus monitis contradixit. Nec ille enim ad exercendam uindictam tam seuerus esse, nec imperatorem ad hanc exercendam impellere debuit, quippe cuius ministerium non fuerit uindictam exercere, aut exercendam iubere, sed opera misericordie amare, et amanda ceteris predicare. Ait enim Dominus in Exodo: Si occurreris boui inimici tui aut asino erranti, reduc ad eum . Cui precepto nullatenus paruit cum errantes prefatos Samaritanos, si tamen errasse creduntur, ab errore minime reuocauit, sed ut in eodem errore perirent, imperatoris mentem postulando concitauit; et quos uidit sub onere  peccatorum cecidisse, non solum non erexit, sed sub eodem onere atrociter perire permisit, dicente Domino: Si uideris asinum odientis iacere sub onere, non pertransibis, sed subleuabis cum eo ; in Prouerb. quoque scribitur: Si esurierit inimicus tuus, ciba illum; si sitit, potum da illi: hoc enim faciendo, carbones ignis congeres super caput eius, Deus autem retribuet tibi , quia uidelicet quos peccando inimicos sciebat, et spiritalium ciborum eduliis et salutaris poculi egenos, si diuinorum uerborum esca siue potu saturaret, carbones ignis qui et peccatorum rubiginem consumerent, et eos ad dilectionem Dei et proximi accenderent, super capita, mentes scilicet eorum, congereret. uindictam ergo querere et misericordiam spernere iramque seruare, que  omnia superius posite littere prefatum imperatorem hortate fuisse perhibentur, his Ecclesiastici libri documentis cohibentur: Qui se, inquit, non uindicat, a Deo inueniet uindictam, et peccata illius seruabit; relinque proximo nocenti te, et tunc petenti tibi soluentur peccata. Homo homini seruat iram, et a Deo querit medelam; in hominem sibi similem non habet misericordiam, et de peccatis suis deprecatur: ipse retinet iram, et propitiationem petit a Deo, quis deprecabitur pro delictis eius ? Item Isaie uatis oraculo pro malis mala reddere hoc modo prohibetur: Audite, inquit, uerba Domini, qui timetis nomen eius, dicite: Fratres nostri estis qui uos oderunt et abominantibus uos, ut nomen Domini magnificetur, et appareat ipsis in iucunditate eorum, et illi confundentur.  Dominus quoque in Euangelio inimicos siue praue agentes, non iram suscitandam, nec uindictam exercendam, nec maledicta congerenda precepit, sed dilectionem erga eos exhibendam his sacratissimis uerbis instituit: Diligite inimicos uestros, et orate pro eis qui uos persequuntur; benedicite maledicentes uos, benefacite eis qui uos oderunt, ut sitis filii Patris uestri qui in celis est, qui solem suum oriri facit super bonos et malos, et pluit super iustos et iniustos . Nam si illi uoce ueridica diligendi potius quam maledicendi et exsecrandi sunt qui nos oderunt et persequuntur, qui utique imago Dei sumus, multominus illi maledicendi seu plectendi sunt, qui picturis iniurias iniecisse feruntur. uas quoque electionis nulli  malum pro malo reddendum esse his uerbis admonet; ait enim in epistola ad Romanos: Nolite prudentes fieri apud uosmetipsos, nulli malum pro malo reddentes, prouidentes bona non solum coram Deo, sed etiam coram omnibus hominibus, si fieri potest; quod ex uobis est, cum omnibus hominibus pacem habete, non uosmetipsos defendentes, sed date locum ire; scriptum est enim: Mihi uindictam; ego retribuam, dicit Dominus . Si ergo nosmetipsos egregii predicatoris documento defendere minime debemus, quis furor est, queue dementia ut rerum insensatarum secundum exhortationem earumdem litterarum que Iustiniano misse sunt, iniurias defendere studeamus, et pietatis opera que nec pro nostris quidem calumniis amittere debemus, picturarum contumeliis, quas  ille minime sentiunt, amittamus? Non igitur in hac parte scriptor eiusdem epistole sancti uiri Stephani protomartyris exempla secutus est cum uidelicet ille, dum lapidum grandine undique sibi misso atrociter quateretur, flexis poplitibus pro persecutoribus orauit, iste uero imaginum iniurias que ab illis minime sentiuntur non ferens, eiusdem iniurie perpetratores perniciter et absque misericordia magna sub attestatione interimendos esse rogauit, eorumque animas anathematis uinculo nexas ad perpetua supplicia destinare curauit. Neglexit interea earumdem litterarum scriptor patienter siue mansuete in hac parte agere, spreuitque eius predicationem adimplere, qui ad Thessalonicenses scribit: Patientes estote ad omnes, uidete ne quis malum pro malo alicui reddat, sed  semper quod bonum est inuicem sectamini, et in omnes , illiusque monitis contempsit parere, qui ait: Melior est mansuetus cum humilitate quam qui diuidit predam cum contumeliosis ; et dum debuit in eripiendis miseris iram regis refrenare, dicente Salomone: Erue eos qui ducuntur ad mortem, et redime qui interficiuntur, ne parcas; si autem dixeris: Non noui hunc, scito quia Dominus corda hominum nouit, et qui finxit spiritum omnibus ille scit omnia, qui reddet unicuique secundum opera sua , uersa uice ad interfectionem et crudelitatem exercendam imperatoris animum suis litteris excitauit. Quia ergo hi qui iniuriam patiuntur, liberandi sunt, liber Ecclesiasticus demonstrat. Ait enim: Libera eum qui iniuriam patitur de manu proterui et  egre feras in anima tua; in iudicando esto pupillis misericors ut pater, et pro uiro matri illorum: et eris uelut filius Altissimi obediens, et miserebitur tibi magis quam mater . Per Isaiam quoque prophetam ita de hac re dicitur: Inquirite iudicium, eripite iniuriam accipientem, et iudicate pupillo, et iustificate uiduam, et uenite disputemus, dicit Dominus: et si fuerint peccata uestra ut phenicium, ut niuem dealbabo; si autem ut coccinum, ut lanam albam efficiam: eripite direptum de manu iniuriantis eum . Unde si quis uult fieri uelut filius altissimi Dei, utique operibus bonis instando, et cupit sui a Deo misereri, et peccatorum sordibus ablui, his potius debet saluberrimis monitis uti quam illius epistole peruersitatem  crudelissimam sequi. Porro quod ad irascendum imperatoris animum impulit, et in hoc quoque crudeliter egit, et sacris litteris penitus in hac parte sicut et in ceteris contraiit. Dicitur enim per quemdam sapientem: Anima benedicta omnis simplex: uir autem animosus uel iracundus non honeste agit; ita et per eumdem: Noli esse amicus uiro animoso: cum amico autem iracundo noli commorari, ne forte discas uias eius, et sumas laqueum anime tue : que uie cum a sapiente disci prohibeantur, multo magis docere et sub attestatione hortari prohibentur. Liber quoque Ecclesiasticus taliter de hac re intonat: Homo iracundus incendit litem, et uir peccator turbabit amicos, et in medium pacem habentium immittet delaturam . Nam et Ecclesiastes  hec precepta dat: Noli festinare in spiritu tuo irasci, quia ira in sinu stultorum requiescit . Doctor itaque gentium ita ad Ephesios scribit: Irascimini et nolite peccare, sol non occidat super iracundiam uestram ; item idem: Omnis amaritudo, inquit, et ira et indignatio et clamor et blasphemia auferatur a uobis cum omni malitia ; idem quoque: Nunc autem, inquit, deponite omnem iram, indignationem, malitiam, blasphemiam, multiloquium : que quidem pene omnia, si liquidius indagentur, in prefate epistole textu reperientur.

Dicat ergo iustissimus uir et Deo charus Iacobus apostolus, utrum iuxta istius epistole exhortationem uelox quis ad irascendum esse debeat; intonet  utrum huic epistole consentiendum sit, que imperatorem citatum ad iracundiam fore sanxit. Ait enim: Scitis, fratres mei dilecti, sit autem omnis homo uelox ad audiendum et tardus ad loquendum, tardus quoque ad iram: ira enim uiri iustitiam Dei non operatur . Dicat etiam ipsa ueritas quid de hac re eius membra sequi debeant; dic, inquam, sancte Matthee, quid de paradisi fonte perpetuo hauriens tui fluminis uitalibus riuulis profudisti. Ait enim fons perennis, fons uite, fons luminis: Omnis qui irascitur fratri suo, erit reus iudicio . Cum uero tot diuine legis exemplis tantisque diuinorum eloquiorum oraculis ira, que inter principalia uitia enumeratur, dicitur exsecranda,  in promptu est intelligere quod he littere ad res in questionem uenientes roborandas non sunt idonee, per quas imperatori sub magna attestatione, ac supplici adiuratione committitur habenda et opere perpetranda. Debuerat sane auctor eiusdem epistole quos uidebat periclitari ad penitentiam exhortari, qui si forte penitentiam contempsissent, poterat imperatorem supplicibus precibus conuenire, ut eos ad conuertendum cogeret: forsitan id sui profectus bonum sequerentur coacti, quod contempserant spontanei, quoniam Deus omnipotens neminem uult perire, Paulo attestante, qui ait: Hoc enim bonum et acceptum coram saluatore nostro Deo, qui omnes homines uult saluos fieri et in agnitionem ueritatis uenire  Si enim lucrandis animabus  insisteret, illos magis quos errasse uidebat ad penitentiam debuit prouocare, quam principis animum ad effundendum sanguinem incitare, quoniam penitentie uirtus non est ceteris uirtutibus postponenda, sed optimis quibusque equiparanda, quippe que quasi quoddam medicamentum fracta consolidet, languida sanet, perdita restituat, et plerumque post lapsum peccatores ad pristinum statum reducat. Hanc enim Psalmographus commendat cum dicit: Delictum meum cognitum tibi feci et iniustitias meas non operui; dixi: Pronuntiabo aduersum me iniustitias meas Domino, et tu remisisti impietatem cordis mei . Hanc Isaias habendam precepit dicens: Memores estote horum et ingemiscite, penitentiam habete qui erratis, conuertimini ex corde. Hec  Ieremie uatis oraculis censetur dicentis: Conuertimini, filie reuertentes, et sanabo contritiones uestras ; in alio quoque loco idem dicit: Auertatur iam nunc unusquisque a uia sua mala, et meliora facite studia uestra. Iel quoque uoce Domini intonat dicens: Conuertimini ad me ex toto corde uestro et ex tota anima uestra in ieiunio et fletu et planctu, et disrumpite corda uestra et non uestimenta uestra, et conuertimini ad Dominum Deum uestrum, quia misericors et patiens est, magnanimis et multum misericors et patiens in benignitatibus . Liber etiam Ecclesiasticus dicit: Si penitentiam non egerimus, incidemus in manus Domini secundum magnitudinem eius, et misericordia eius cum ipso est . In Actibus nempe apostolorum scribitur: Penitentiam  agite et conuertimini, ut deleantur peccata uestra . Pastor quoque Ecclesie in epistola secunda dicit: Non tardat Dominus sui promissi sicut quidam existimant, sed exspectat quoque uos, nolens aliquem perdere, sed omnes exspectat in penitentie locum reuerti . Quanto igitur hec preeminet uirtus ad saluandum, quam ille errantibus predicare neglexit, tanto proculdubio ceteris nequitiis preeminet hec seuitia ad nocendum, quia ille et misericordia uti principem prohibuit, et eum ad irascendum et ad uindictam exercendam grauibus obtestationibus impulit. Si ergo iuxta Dominicam sententiam graue scelus est unum de pusillis scandalizare, quam graue putas sit non pusillum quemdam, sed regem, qui caput utique plebium est, ad scandalizandum  promouere? Nam et in eo quod prefate epistole scriptor inter ceteras seuitias, quas erga eos quos errare conspexit exercuit, maledictis usus est, non mediocriter errasse et sacris eloquiis contraisse deprehenditur, dicente uase electionis: Benedicite et nolite maledicere ; item alibi: Neque maledici regnum Dei possidebunt: Petra etiam Ecclesie maledictis uti his uerbis prohibet. Ait enim in epistola prima: Quapropter omnes consentanei estote, unamines, compatientes, fraternitatis amatores, misericordes, humiles, non reddentes malum pro malo, uel maledictum pro maledicto, sed e contrario benedicentes, quia in hoc uocati estis ut benedictionem hereditate possideatis .

 Sed ne quis nos putet aliquem iudicare, aut cuidam cuius meriti sumus ignari, detrahere, cognoscat nos non uitam alicuius iusti, non meritum discutere, sed uerba solummodo uentilabro diuinorum eloquiorum studiose uentilare, que incompetenter ad errorem nutriendum ad medium sunt deducta, cum sint errorum neruis usquequaque concreta. Nec enim alia eiusdem Simeonis uerba discutimus, que ut superius diximus, nusquam nos legisse meminimus, sed ea solummodo que eorum apicibus narrantibus sensu percipimus; et cum nesciamus utrum eiusdem Simeonis, ut illi fatentur, aut alterius cuiusdam uerba sint in eius nomine prenotata, nouimus tamen ea omni ambiguitate postposita a sanctarum Scripturarum sensibus aliena, et merito ab omni ecclesiastico  dogmate abdicanda.



CAPUT uI. De eo quod omnibus hereticis Samaritanos deteriores, et Samaritanis deteriores eos dicunt qui imagines destruunt, cum parentes eorum secundum illorum opinionem omnibus hereticis deteriores fuerint, qui utique imagines destruxere.

Non sufficiebat illis prodecessores siue parentes eorum formidolosis anathematibus abdicare ac diuersis conuiciis lacerare, nisi eos omnibus hereticis dixissent deteriores fuisse, qui quanto eos atrocioribus iniuriis exsecrari contendunt, tanto amplius diuinis monitis contradicunt. Dicunt enim Samaritanos omnibus hereticis deteriores, eisque in crimine preferunt eos qui imagines destruunt. Constat enim maiores eorum imagines destruxisse,  et secundum eorum opinionem qui imagines destruunt Samaritanis deteriores sunt, et Samaritani, ut illi aiunt, omnibus hereticis deteriores sunt: omnibus igitur, ut illi fatentur, hereticis maiores eorum deteriores fuere, quos constat imagines destruxisse. Nam dum sint, ut ipsi asseuerant, ab omnium hereticorum deterioribus aut per carnis materiam propagati, aut in Scripturarum dogmatibus educati, aut per manus impositionem ad peragenda Christiane religionis mysteria consecrati, mirandum est qui se ceteris catholicis in constitutionibus exhibendis, et Ecclesie traditionibus statuendis eminentiores existiment, tantamque se auctoritatis prerogatiuam habere iactent, cum hanc  eos habere nec propriorum actuum siue documentorum exercitia, nec maiorum suorum exempla probent. Nam si isti ob imaginum adorationem omnibus catholicis preferendi sunt, iam non in Ecclesia uirtutum sectatores, sed imaginum adoratores eminentiorem locum tenebunt; et si imaginum adoratores intra sanctam Ecclesiam eminentiorem locum tenebunt, iam non uirtutibus, sed erroribus est utendum: est autem uirtutibus, non erroribus utendum; non igitur isti ob imaginum adorationem omnibus catholicis preferendi sunt. Samaritani namque, quos illi dicunt omnibus hereticis deteriores, non sunt heretici Christianorum, sed Iudeorum, nec se nouum Testamentum, sed uetus tenere fatentur; qui cum Iudei resurrectionem corporum credant,  prophetas siue hagiographa recipiant, illi et resurrectionem spernunt, et exceptis quinque legis libris omnes Scripturas et ueteris et Noui Testamenti postponunt. Sunt autem reliquie gentium quas Sennacherib rex Assyriorum decem tribubus Isrel in Medos translatis, ad custodiendam terram Isrel misit. Qui dum leonibus ceterisque pessimis feris uel quibusdam rebus incommodis in terra Isrel uastarentur, et legationem regi facerent se in eadem regione perdurare minime ualere nisi legitima Dei terre custodirent, quidam de leuitis ad eos missi fuisse perhibentur, a quibus legis ceremonias docerentur. Quibus ex parte susceptis et in pluribus hereseos partibus usurpatis, adeo eorum barbara gentilitas cordis tumore  inflata est, ut postpositis Iudeis, qui utique de Iacob germine processisse creduntur, se solummodo filios Iacob esse glorientur, atque ita Iudeorum communionem sicut et ceterarum gentium spernere fastu impellente cogantur. De quorum stirpe erat Samaritis femina, que ad puteum Dominicis colloquiis communicans, inani iactantia patrem suum Iacob qui sibi puteum dedisset, et redemptorem mundi eo maiorem non esse cum magna ceruicositate asserebat, maioresque suos non Hierosolymis, sed in monte adorasse dicebat. Quam ceruicositatem simul cum hydria et incredulitate deposuit, et salutaribus monitis acquieuit. Que quid typicis innuerit mysteriis si breuiter exsequamur, non est inconsequens. Gessit ergo  typum totius humani generis, quod senescente iam mundo ad Dominum uenit, qui sexta utique etate mundi ad puteum sedit, qui mundi huius terrenum laborem et errorem tenebrosa profunditate significat; sedit, inquam, humilitatem carnis pro nobis suscepte fatigatus, infirmitatem eiusdem carnis significans, quamuis alio intellectu sessio eius magisterii et doctrine dignitatem demonstret. Sitiuit non tantum aquam, sed fidem gentium haurire cupiens. Unde et discipulis manducare hortantibus cibum se dixit habere quem illi nescirent. Sitiebat ergo fidem gentilium ut faceret in ea uoluntatem Patris, et perficeret opus eius. Promisit ergo se illi daturum aquam uiuam, Spiritum  uidelicet quem accepturi erant credentes in eum. Dixit ergo eam quinque uiros habuisse, id est, quinque carnalibus sensibus usam fuisse, et sensum quem tandem haberet quo Christo creditura erat, cum quo legitimum posset habere connubium, iam non suum esse: nam et post quinque carnales responsiones sexta responsione nominat Christum. Prima namque eius responsio est: Tu cum sis Iudeus, quomodo a me bibere petis? Secunda: Domine, neque hauritorium habes et puteus altus est; tertia: Domine, da mihi hanc aquam ut neque sitiam, neque ueniam huc haurire; quarta: Non habeo uirum; quinta: uideo quia propheta es: patres nostri in monte hoc adorauerunt , nam ista responsio carnalis est. Carnalibus enim  datus fuerat locus terrenus ubi orarent, non ut locum aut rem aliquam in eo positam adorarent, sed in eodem loco adorarent Dominum, spiritales autem in spiritu et ueritate, non in imaginibus, non in picturis, non in rebus sensu carentibus oraturos Dominus dixit. Quod posteaquam locutus est, sexta mulieris responsio Christum fatetur omnium istorum esse doctorem. Dicit enim: Scio quoniam Messias uenit qui dicitur Christus; cum uenerit, ipse annuntiabit nobis omnia. Sed adhuc errat, quia eum quem uenturum sperat, uenisse non uidet, qui error misericordia Domini dicentis, Ego sum qui tecum loquor, tanquam adulter expellitur. Quo audito nichil respondit, sed, relicta hydria, cupiditate uidelicet atque amore seculi  huius quo sibi homines de tenebrosa profunditate et terrena conuersatione hauriunt uoluptatem, qua percepta denuo in eius appetitum inardescunt, sicut dictum est: De aqua illa qui biberit sitiet iterum: Iit in ciuitatem, quia uidelicet mundo predicauit quod credidit, corde credens ad iustitiam, ore confitens ad salutem. Quia ergo paulo longius a re proposita digressi sumus, ad propositum denuo reuertamur. Samaritani namque cum sint gentiles, et ficte Iudaismum tenere uideantur, non amplius ceteris incredulis contra Ecclesiam seuire noscuntur, quos quidem isti dum hereticos Christianorum putent, omnibusque hereticis nequiores existiment, quadam eis clementia fauent, cum maiores suos in nequitia illis preferendos  esse perdocent: non enim est omnium deterrimus, cui in culpa alius quilibet inuenitur preferendus.



CAPUT uII. De eo quod quanto plura exempla hereticorum et imagines spernentium uel despicientium trahunt, tanto parentes suos maioribus conuiciis et iniuriis inhonorant, quos procul dubio eorum sequaces in hac parte fuisse profitentur.

uetustissimus non solum philosophorum, sed etiam oratorum mos est, cum aliquid approbare uelint, aut in ipso negotio de quo agitur, aut ex rebus aliis, aut certe extrinsecus probande rei argumentationem assumere. Quos isti dum in ceteris  imperitia interueniente sequi contemnunt, in hac nimirum parte sequi omnino contendunt, cum prodecessores siue parentes suos ob imaginum abolitionem, aut ex ipso negotio, aut aliunde aut extrinsecus argumenta sumentes damnare statuunt, et conuiciis lacerare, anathematibus exsecrare, insanissimis uerbis inhonorare non metuunt, quantoque plura quorumdam hereticorum exempla in testimonium trahunt, quorum eos sequaces fuisse profitentur, tanto et eos grauioribus exsecrationibus abdicant, et se diuinis monitis que parentibus honorem impendendum sanciunt, contraire demonstrant. Honora, inquit Dominus, patrem tuum et matrem tuam, ut bene sit tibi . Quod quidem preceptum tanta auctoritate uiget, ut et in  tabulis digito Domini scriptum sit, et ab Apostolo primum mandatum nominetur. Ait enim: Honora patrem et matrem, quod est mandatum primum in promissione , in ea uidelicet promissione qua statim subiecit: ut sis longeuus super terram et bene tibi sit. Animaduertendum sane est quante sint damnationis, qui parentes conuiciis lacerant, aut anathematibus exsecrantur, cum tanti sint meriti, tantamque repromissionem habeant, qui eos iuxta Dominice uocis imperium honorant. Quoniam quanto eos qui huic precepto parent optima demulcet promissio, tanto illos qui eidem Dominico imperio reluctantur, formidolosa deterrere debet damnatio. In Leuitico quoque scribitur: Unusquisque patrem suum et matrem suam timeat  ; in Ecclesiastico quoque de honorandis parentibus scribitur: Qui honorat patrem suum longiori uita uiuet; et qui obaudit patrem, refrigerat matrem, et quasi Dominus seruiet his qui se generauerunt, in opere et sermone et omni patientia, et benedictio eius in nouissimo manet . Item in Ecclesiastico: Fili, sustine senectam patris tui, et non contristes eum in uita ipsius: et si deficit sensu, da ueniam, et ne spernas eum in tua uirtute. Non est tibi gloria, sed confusio. Doctor etiam gentium dicit: Filii, obedite parentibus per omnia, hoc enim placet Domino . Si enim honorem impendere, siue obedire parentibus Deo placet, conuicia eis et exsecrationes ingerere modis omnibus displicet; et si id non displicet,  neque illud placet. Graue ergo et formidolosum est parentes non honorare; grauissimum uero et formidolosissimum eos abominari, aut anathematizare, dicente Domino: Qui maledixerit patri suo, aut matri sue, morte moriatur : et iterum, Maledictus homo, qui non honorificat patrem suum, aut matrem suam, et dicet omnis populus, Fiat, fiat . In Prouerbiis quoque scribitur: Qui maledicit patri suo et matri, exstinguetur lucerna eius in mediis tenebris . Item ibi: Qui repellit patrem suum et matrem suam, et estimat se non peccare, hic particeps est uiro impio . Unde sciendum est, non eos esse mediocris insanie, qui pro rebus sensu carentibus in maiores suos maledicta  non pertimescunt congerere, et dum imaginibus uolunt fauere, nec parentes pertimescunt inhonorare, nec diuinis oraculis contraire. Nos quidem hec dicentes, non illorum maioribus fauemus, quos in hoc quoque negotio absurde egisse comperimus, sed quanta sit istorum presumptio, in talibus ausis diuine legis testimoniis demonstramus.



CAPUT uIII. De eo quod secundum Demetrii diaconi dictum, incaute et inordinate, parentes eorum egerunt, duos libros inargentatos, eo quod quiddam de imaginibus in his continebatur comburentes et alterius libri duo folia preciderunt.

Cum in neutra parte moderamen habentes, ne  que isti rationis cerceantur, neque illorum prodecessores cerciti fuisse credantur habenis, sed utrique conuincantur per abrupta et inuia ferri effrenes rerumque prohibitarum et profectu carentium sequaces, dum uidelicet, sicut crebro iam dictum est, isti imagines suppliciter censeant adorare, illi impatienter censuerint frangere, ut Demetrius eorum diaconus ait: Incaute et inordinate inter cetera egerunt, duos libros inargentatos eo quod quedam in eis imaginum mentio haberetur comburentes, et alterius libri duo folia precientes, quasi non aliter imaginum possit mentio fieri, nisi protinus censeantur adorari. Nam dum nullus recipiendorum codicum uel tenuiter imagines adorare percenseat, in pluribus tamen illarum mentio quodammodo fit. Qui si omnes in quibus illarum  mentio sit, comburendi sunt, multa prorsus scripturarum instrumenta peribunt. Primum namque unaqueque res probanda est, et postea iudicanda. Quod cum pluribus siue diuinarum siue mundanarum legum exemplis possit approbari, ipsorum quoque rhetorum documentis potest astrui, qui primum genus posuerunt deliberatiuum, secundum demonstratiuum, tertium iudiciale, ut uidelicet quidquid deliberatio aut abnuendum, aut sequendum repererit, demonstratio id aut laudabile, aut reprehensibile demonstret, iudiciale, aut penis, aut premiis sententiam det: ne si non iudiciale hec duo sequentia genera precedant, uersis in contrarium causis deliberationis examine preposito, demonstrationis ordine neglecto, aliter res quelibet quam iustum est  iudicetur. In omnibus igitur rebus moderatio siue mediocritas habenda est, et memoria retinendum est illud philosophicum, Ne quid nimis: que moderatio probationis semper societate mulcenda est. Non enim ait Apostolus: Omnia absque moderatione et absque probatione comburite; sed, Omnia, inquit, probate, et quod bonum est retinete .



CAPUT IX. De eo quod in eodem libro in tabulis argenteis Leontius a Secreta imagines cernens acutissimum et ingeniosissimum sui erroris emolumentum inuenisse gloriatus est.

In eo denique libro, in quo duo folia ob quamdam imaginum mentionem in eorum priore synodo que  ob abolendas imagines gesta est, precisa fuerant, habebantur in tabulis argenteis quedam imagines sicut in uasculis siue in pluribus rebus haberi solent, quas in secunda eorum synodo que pro adorandis imaginibus aggregata est, mox ut Leontius a Secreta conspexit, magnum se sui erroris emolumentum inuenisse putauit, eosque insignis fuisse dementie iudicauit, a quibus in eodem libro ubi imagines erant, ob imaginum mentionem duo folia abscissa fuisse cognouit; sicque idem liber per interualla temporum uariis euentibus disparibusque modis et ab illis est propter imaginum mentionem abscidi iudicatus, et ab istis propter imagines que habebantur in tabulis adorari iussus; ab illis foliorum iacturam iniuste perpessus, ab istis adoratione  illicita sublimatus; illis auferentibus quod habebat et habere debuerat, incompetenter amisit, istis exhibentibus que nec habebat nec habere debuerat, inconsequenter acquisiuit; qui nec pro ullis instantibus culpis folia perdidit, nec pro quibusdam insignibus meritis adorationem inuenit, et quanto meruit recte habita amittere, tanto nimirum meruit inhibita acquirere. Nunquidnam omnes libri in quibus auro argentoue uel etiam quibuslibet coloribus historie inter scripturas pictoria arte inserte sunt, quia imagines habent, aut ab illis sunt comburendi siue precidendi, aut ab istis colendi siue adorandi? Nunquidnam serice siue quarumlibet materiarum uestes, siue pallia humanis usibus apta aut diuinis cultibus mancipata, figuris quibusdam decorata uariisque  coloribus fucata, eo quod imagines habent, aut ab illis sunt concremanda, aut ab istis adoranda? Nunquidnam metalla siue ligna quibuslibet utilitatibus formata, eo quod sculptorio uel etiam celatorio opere quibusdam imaginibus decorantur, ideo aut ab illis comburenda aut frangenda, aut ab istis sunt adoranda? Infelix mens que semper aut in exsecrandis, aut e contrario in adorandis imaginibus estuat. Infelix sensus, qui semper in abdicandis rebus que sine offensione haberi queunt, et sine offensione adorari nequeunt, anhelat. Infelix consuetudo que mediocritatis recto tramite aspernato, fixam tenere regulam nesciens, huc illucque semper nutabunda deflectitur, modo inordinate abdicans quod nequaquam est abdicandum, modo infauste  adorans quod non est penitus adorandum; modo ultra quam ordo exigit rem minime deiiciendam deiicit, modo ultra quam ordo exposcit rem non nimium extollendam extollit, et rebus necessariis omissis, rebus non necessariis instans, aut ob imaginum abolitionem aut ob earum adorationem, quod utrumque non conuenit, synodos aggregat, quasi Christiane religioni aut in habendo, aut in non adorando quoddam possint afferre preiudicium, cum uidelicet imagines nichil si non habentur derogant, nichil si habentur prorogant, cum tamen abdicate quamdam incautam leuitatem afferant, adorate uero culpam inurant.



CAPUT X. Quod nulla Euangelii lectio tradat Iesum ad Abgarum imaginem misisse, ut illi dicunt.


Euangelium est bonum nuntium, et reuera bonum nuntium, quoniam qui id suscipiunt Filii Dei uocantur. Est enim amnis quadrifluus ab uno ineffabili Paradisi fonte progressus, et in quatuor amnes insigniter deriuatus, et ad arentia corda irriganda salubriter emissus. Est uia que ducit ad uitam, est lux a tenebris uitiorum reducens, et inoffenso calle gressus mortalium ad celestia dirigens. Est urbis florentissime munimentum, in quo firmiter stare prestantissimum uite emolumentum, a quo recedere periculosissimum detrimentum est. Sunt fluenta ueritatis, que fallere fallique nesciunt, in quorum uastissimis amnibus cum plura Dominicorum gestorum  insignia habeantur, eumdem Dominum Abgari cuiusdam regis epistolam suscepisse, eique reciprocam destinasse minime habetur: que due epistole cum a sancti Euangelii lectione sint penitus extranee, et a beato Gelasio Romane urbis antistite, uel a ceteris eque catholicis et orthodoxis uiris inter apocryphas scripturas prorsus deputate, non sunt in testimonium quodammodo producende, quia ad ea que in questionem ueniunt approbanda uel improbanda sicut et cetere aprocryphe scripture minus sunt idonee. Harum ergo textus cum sit ab euangelistis minime in codicibus euangeliorum taxatus, et merito a catholicis inter apocrypha deputatus, et ab istis ob adorandarum imaginum errorem adstruendum in synodo allatus, nec suis quidem uel  tenuiter fauet sequa cibus, presertim cum ibidem nequaquam Abgarus Domino imaginem quamdam adoraturus postulasse legatur, aut idem omnium Dominus eidem Abgaro quamdam imaginem adorandam destinasse perhibeatur. Si uero hi qui earum lectione suum errorem fulcire moliuntur easdem epistolas, unam a Domino susceptam, alteram missam affirmare uelint, dicentes, non omnia scripta in Euangelio que a Domino dicta uel facta sunt, et utantur testimonio Ioannis dicentis: Multa quidem et alia signa fecit iehsu in conspectu discipulorum suorum que non sunt scripta in libro hoc , aduertant hoc de miraculis non de epistolis, de signis non de constitutionibus, intelligi posse. Quod uero ipse epistole ab euangelica lectione remote et a catholicis  inter apocrypha deputate sint, et in earum lectione adorandarum imaginum nulla documenta habeantur, manifestum est. Nos et imaginum adorationem spernimus, et eas inter apocrypha legentes omnia probamus, et que bona sunt retinemus.



CAPUT XI Quod illi libri gestorum patrum, quorum auctores ignorantur, non prorsus idonei sint ad testimonia danda, et ad hec que in contentionem ueniunt affirmanda.

Apostolica nos admonet predicatio, omnia probare, et ea que bona sunt retinere. Quod de doctrinarum diuersitatibus quam maxime intelligi potest. Non enim nos omnium actuum uel etiam rerum  gustum capere permisit, ut quasi pregustantes omnia bona solummodo retinentes, mala queque abiiciamus, quod fieri absque quadam illicitorum perpetratione nequaquam potest, sed probare nos iussit, et spiritali palato degustare omnes doctrinas et eas que a uiris probatissimis illate interna satietate mentes reficiunt solummodo retinere, ceteras uero omnes cum suis auctoribus abiicere. Unde cum pene in omnibus huiuscemodi scripturis hec regula prorsus sit obseruanda, in libris quoque qui gesta quorumdam sanctorum patrum retinent, penitus est custodienda. Quoniam et magna illorum est multitudo, et uaria narratio diuersaque predicatio, et tanto plerumque de illorum dictis a fidelibus dubitatur, quanto nimirum eorum auctores ignorantur, atque ideo  non omnes sunt ad res dubias affirmandas in testimonium proferendi, quia nec omnes auctorum suorum sunt pretitulatione muniti, aut uirorum fortium et eloquentissimorum stylo digesti. uenerabilis itaque Gelasii pape ceterorumque patrum doctrinis instituimur, uitas Patrum, Pauli, Antonii, Hilarionis, uel ceterorum que a beato Hieronymo aut edite sunt, aut de Greco in latinum translate sermonem, aut illorum doctorum sunt stylo digeste quorum cetera opuscula a sancta catholica et apostolica Ecclesia suscipiuntur, cum omni honore suscipere, ceteras uero quarum auctores ignorantur, inter apocryphas scripturas deputare. Cum ergo illi imaginum adorationem modo diuinorum eloquiorum commatibus incompetenter adhibitis, modo ignotorum  quorumdam doctorum dictis, modo apocryphorum neniis approbare affectent, animaduertere debent rem se impossibilem agendam arripuisse, cum uidelicet nec diuinorum eloquiorum testimonia ad peregrinos sensus uiolenter nec ualeant nec debeant usurpari, nec ignotorum predicatio, quorum spiritus necdum probati sunt an ex Deo sint, in testimonium debeat produci, nec apocryphorum friuolis rebus ambiguis et necdum deliberatis firmitas ualeat exhiberi: quoniam si cuiuslibet uerba falsitatis fuco nequaquam uitianda sunt, multo minus diuina eloquia, que sunt eloquia casta, argentum igne examinatum, quodammodo ad alias res quam ordo se habet usurpanda sunt; et cum in humanis negotiis uiles siue ignote persone ad ea que in questionem ueniunt  approbanda, minime admittantur, multominus in tantis rebus que celestis magisterii eruditione indigent, incognitorum doctorum aut apocrypharum scripturarum testimonia sunt admittenda. Probande namque sunt scripture et subtili examinatione perscrutande, et sanctorum patrum testimoniis roborande, que ad res dubias affirmandas intra sanctam Ecclesiam in testimonium sunt producende, quoniam et seruus nequam in Euangelio, eo quod pecuniam nummulariis non dederit, a Domino arguitur: unde dare nobis conuenit pecuniam nummulariis, ne forte cum eodem seruo arguamur, quam tunc nummulariis impendimus, cum scripturas quaslibet sanctorum patrum examini discernendas impertimus. Pecuniam  namque nummularii quadripertito modo examinant, utrum aurum probatum sit, utrum purum, nec aliquo fuco falsitatis introrsus uitiatum, an regis potius quam tyranni inscriptione signatum sit, uel etiam plenissimi ponderis equalitatem gerat: que omnia in magni patrisfamilias pecunia, id est, in nostri redemporis doctrinis a nummulariis, a sanctis uidelicet et eloquentissimis uiris, superni ignis examine perquiruntur. Queritur ergo in uniuscuiusque scripture nummo, utrum aurum probatissimum sit, unde arca Domini ualeat exornari, uel etiam totius sanctuarii opus resplendeat, ut uidelicet in ea spiritalis intelligentie nitor emineat, quo diuina lex intelligatur et totius Ecclesie pulchritudo coruscet. Queritur utrum purum sit et nullo falsitatis fuco introrsus  uitiatum, ne forte alicuius hereseos peruersum dogma nitore eloquentie tectum, et quasi spiritalibus sensibus immistum interius lateat obumbratum, et dum putat se quis diuini uerbi percipere nummum, uirosi dogmatis percipiat exitiabile malum. Queritur an regis in eo sit inscriptio, an tyranni, quia scilicet hoc a doctissimis uiris in huiusmodi scripturis solertissima indagatione perscrutatur, utrum ad salutem anime pertineant et regis nostri, qui saluator uel salutaris dicitur, salutaria monita habeant, ne forte, postpositis his, antiqui hostis quedam noxia machinamenta habeant, et dum sequendus sit is, qui ait, Data est mihi omnis potestas in celo et in terra , qui per humilitatem terrena celestibus sociauit, ille, quod absit, sequatur qui dum per tyrannidem  similis Altissimo arroganter esse uoluit, diuino iustissimo iudicio ad inferiora dilapsus infeliciter ruit. Queritur etiam a talibus nummulariis, utrum tanti patrisfamilias nummus plenissimi ponderis equalitatem gerat, id est, utrum doctrina quelibet propheticis atque apostolicis doctrinis concordet, ne forte illis quodammodo dissentiens aut superflua queque aut minus plena promulget, quoniam et donaria auri et argenti que in opere tabernaculi a populo offerebantur, a legislatore ad pondus sanctuarii appensa suscipiebantur. Unde datur intelligi eas scripturas siue doctrinas, uel etiam opera a uero legislatore, mediatore uidelicet Dei et hominum, ueraciter intra sanctam Ecclesiam esse suscipienda,  que a pondere sanctuarii, id est ab antiquorum patrum norma, nequaquam sunt sensibus uel operibus disgregata. Hec ergo omnia dum singillatim siue in libris qui inscribuntur Gesta Patrum, siue in omnibus passim dogmatibus fuerint prudenti examine quesita et summa industria reperta, confidenter sunt eorumdem librorum dogmata uel testimonia ad res dubias confirmandas in medium deducenda; nec poterit talis pecunia a quolibet improbari, que per tales trapezitas tanti examinis indagatione ualuit approbari.



CAPUT XII. De eo quod Dionysius presbyter ecclesie Ascalonitane in eadem synodo retulisse fertur, quemdam monachum coram imagine sancte Marie semper uirginis lucernam illuminasse, et post tertium uel quintum seu etiam sextum mensem redeuntem inexstinctam reperisse.


Legitur denique in eiusdem synodi lectione Dionysius presbyter ecclesie Ascalonitane in sepe memorata synodo retulisse quemdam monachum coram imagine beate Dei genitricis Marie lucernam concinnasse, et post quartum uel quintum nec non et sextum mensem inexstinctam reperisse. Qui relatus dum, sicut et cetera que ibidem relata sunt, non ob aliud fuerit allatus, nisi ob imaginum stabiliendam adorationem, nec de eo sicut nec de ceteris eadem imaginum adoratio quemdam poterit obtinere uigorem, quippe cum et de eius fide qui id retulerit, et de facto utrum factum sit, et de tempore, quando factum sit, et de loco ubi factum sit, et de modo quemadmodum  factum sit, penitus dubitetur. Nam dum prorsus an id quod retulit idem presbyter in ueritate gestum sit ignoretur, etiamsi in ueritate gestum fuisse probaretur, sollicitius indagandum esset quonam modo gestum fuisse perhiberetur, quoniam quidem miracula interdum per reprobos, interdum etiam per erias potestates, plerumque tamen per sanctos quosque siue per angelica ministeria fiunt. Quod si quodam antiqui hostis flexuosissimo machinamento actum est, non solum ex eo minime poterit imaginum adoratio astrui, sed etiam cum auctore suo cunctisque eius illusionibus perpetuo debet abiici; si uero per angelicos apparatus gestum est, ut pleraque signa fieri solent, nec ex eo quidem rei cuiusdam irrationalis adoratio poterit inolescere, quoniam  credibilius quidem est hoc miraculum loci sancti reuerentia potius quam alicuius imaginis presentia gestum fuisse, si tamen gestum est. uenerabiliores enim sunt basilice imagine, et reuerentiora sunt loca cultibus mancipata diuinis, quibuslibet picturis, Domino attestante, qui maius dixit esse altare quam munus quod in eo offertur, maiusque esse templum auro quod in eo est, quia templo et altari aurum siue munera consecrantur. Legimus namque beatum Gregorium dixisse quod in quadam basilica ingruente insolentissima aquarum alluuione earumdem aquarum incursus usque ad fenestras peruenerint, easque intus Domini uirtute resistente minime intrare potuisse, et luminaria que a custodibus basilice dudum  fuerant exstincta, ab eisdem custodibus postmodum illuminata reperta fuisse: quod quidem miraculum non imaginis cuiuslibet, sed sancti loci reuerentia factum fuisse perhibetur. Si ergo id miraculum quod Ascalonitane ecclesie presbyter erga imaginem apparuisse retulit ob eamdem imaginem apparuisse constaret, non ideo imagines adorande forent, quoniam non omnia per que uel in quibus miracula apparuere adoranda creduntur; si ergo omnia in quibus uel per que miracula quedam apparuere adoranda sunt, pene nichil remanebit quod non adoretur: quippe cum tot tantisque modis pene in omnibus creaturis diuina miracula ostensa sint, in quibus huic nostre disputationi immorari otiosum est, quoniam in superioribus huius operis partibus ex hac re aliquantulum  Domino annuente disputatum est.



CAPUT XIII. Quod hec synodus nullatenus equiparari possit Nicene synodo, quanquam in eodem sit agitata loco, sicut Ioannes presbyter adulanter dixisse perhibetur, quippe cum ab ea non solum in ceteris, sed et in symbolo discrepare noscatur.

Quanquam igitur hec synodus in Nicea Bithynie urbe sit agitata, nequaquam secundum illorum ostentationem, et secundum Ioannis presbyteri adulationem equiparari ualet sancte Nicene synodo, quoniam cum in pluribus ab ea discordet, nec in symbolo quidem ei omnino concordat. Habet enim hec in sue fidei professione noua uerba queque et inusitata que a sancta Nicena synodo nequaquam in symbolo sunt annotata, de quibus in tertii huius  operis libri exordiis prout ualuimus, Domino opitulante, disputauimus. Habet etiam post confessionem sancte Trinitatis confessionem quoque adorandarum imaginum inditam, quam neque in prophetarum oraculis, neque in euangeliorum tonitruis, neque in apostolorum dogmatibus, neque in anteriorum sanctarum synodorum relatibus uel quorumlibet orthodoxorum patrum doctrinis uspiam reperimus insertam. Longe quippe et ultra quam dici potest, longe ab illa hec distat, presertim cum illa Ecclesiam catholicam ab errore reducat, ista e contrario in errorem inducat; illa a periculosissimo Arrii naufragio eam depellat, ista eam in adorandarum imaginum naufragium coactam impellat; illa Filium Patri esse consubstantialem et ceternum perdoceat, ista res  insensatas adorare percenseat; illa secundum diuinitatem cequalem Patri Filium affirmet, ista quaslibet picturas arce testamenti Domini, cruci Dominice, corporis et sanguinis Dominici sacramento, uel ceteris sacratissimis rebus cequales esse deliret; illa in tribus cequalibus, cessentialibus, ceternis personis unam diuine maiestatis substantiam adorandam saluberrime sentiat, ista imagines secundum seruitium sancte Trinitatis adorandas impudenter dicat; in illa damnentur Arriani dogmatis errores, in ista nichilominus abdicentur istorum maiores; in illa exsecrentur eorum blasphemie, qui Filium cessentialem Patri pertinaciter nec credunt, nec fatentur, in ista abominetur eorum puritas qui spreta picturarum adoratione soli Deo se seruituros  strenua mente et deuoto pectore profitentur; in illa post confessionem sancte Trinitatis remissio peccatorum, carnis resurrectio et uita futuri seculi a pontificibus perdocetur, in ista post confessionem eiusdem sancte et unice Trinitatis imaginum adoratio incompetenter statuitur; in illa siue in ceteris synodis pro defunctis fidelibus Deo sacrificium offerri non prohibetur, in ista defunctis prodecessoribus siue parentibus a filiis uel successoribus anathemata ingeruntur; et ut cetera taceamus que recensere longum est, in illa CCCXuIII fuere pontifices, in ista, ut ipsi asseuerant, CCCuI. Unde non immerito hec ab illa duodenario numero subtracto distat, siue quia idem numerus duos in se perfectos numeros habet,  siue quia in ternario quem quater habet, et in quaternario quem ter habet, mysterium sancte Trinitatis in quatuor euangeliis et quatuor euangeliorum fontem eamdem sanctam Trinitatem esse demonstrat; siue quia idem duodenarius numerus omnem disciplinam dignoscentem et discernentem creaturam atque creatorem et ad superna ducentem, que illi synodo penitus deest, hoc modo demonstrat. Est autem creator Deus, ex quo omnia, per quem omnia, in quo omnia, dicente Apostolo: Quoniam ex ipso, et per ipsum, et in ipso sunt omnia , et ideo  Trinitas Pater et Filius et Spiritus sanctus; creatura uero partim est inuisibilis, sicut anima, partim uisibilis, sicut corpus, inuisibili ternarius numerus tribuitur: quare diligere Deum tripliciter iubemur, ex toto corde, ex tota anima, et ex tota mente ; corpori quaternarius propter euidentissimam naturam eius, id est, calidam et frigidam, humidam et siccam. Uniuerse ergo creature septenarius, cui adiuncta sancte Trinitatis cognitione denarius numerus perficitur, in quo est omnis sapientie disciplina, que ad homines erudiendos pertinet, creatorem creaturamque dignoscere, et illum colere dominantem, istam subiectam fateri. Ac per hoc adiunctis huic discipline duobus eminentissimis preceptis, dilectionis Dei uidelicet et proximi, duodenarius  numerus perficitur. Nam etsi prefato septenario numero, in quo humanam naturam partim uisibilem, partim inuisibilem demonstrari diximus, quinque legis libri per quos ad Dei cognitionem et ad dilectionem Dei et proximi uenitur addantur, duodenarius nichilominus numerus completur: cui si quatuor euangeliorum libri adiungantur, ad sextum decimum numerum ordo protenditur, quoniam et idem duodenarius partibus suis multiplicatus ad sextum decimum numerum peruenit, assumpti enim sex quos bis habet, et duo quos sexies habet, et tres quos quater habet, et quatuor quos ter habet, et unus quem duodecies habet, sextum decimum numerum efficiunt, ut per has quinque partes in quibus quinque librorum figura tenetur, et septem in quibus creatura uisibilis  et inuisibilis demonstratur, et quatuor in quibus sancta euangelia designantur, ad sextumdecimum numerum perueniatur; ubi et in decem decalogi precepta, et in sex totius perfectionis summa que in nouo Testamento per mediatorem Dei et hominum data est, ostenditur, ut per duodecim apostolorum, et per quatuor euangeliorum, et per sedecim nobilissimorum uatum qui libros habent tonitrua, ad unius solummodo Dei culturam et adorationem, spretis cunctis uanitatibus mortalium, mentes erigantur.

Cum ergo sint duodecim patriarche, duodecim minores prophete, duodecim etiam apostoli, [a 1Kb] et plures huiuscemodi qui in diuinis litteris ab studiosis lectoribus indagari possunt, sunt etiam in eodem numero  multa que ad physicos pertinent collocata. Sunt namque in zodiaco circulo duodecim signa, que illum quasi quidam gemmarum ordines ambiunt; [b 1Kb] sunt duodecim uenti mundum in circuitu ternatim per quatuor celi partes perflantes; sunt duodecim menses, quibus annus perficitur; sunt duodecim hore quibus dies completur, et plura huiuscemodi que ab eruditis uiris et secundum secularium litterarum cognitionem indagantur, et spiritaliter secundum ecclesiasticam doctrinam intelliguntur. Nam si forte aliquis huius nostri operis obtrectator nos mordere  nitatur, eo quod de physicis, de his uidelicet que in mathematica habentur, exempla posuimus, legat beatum Hieronymum, et nos aut cum eo mordeat, aut eius doctrinam ceterorumque Patrum sequentes litterarum non nescios recognoscat. Ait enim idem doctor dum de ueste sacerdotali disputaret: »Rationale in medio positum terram edisserunt, que ad instar puncti licet omnia in se habeat, tamen a cunctis uallatur elementis; duodecim lapides uel zodiacum interpretantur circulum, uel duodecim menses, et singulis uersiculis singula assignant tempora, et his ternos deputant menses. Nec alicui gentilis uideatur expositio. Non enim si celestia et Dei dispositionem idolorum nominibus infamarunt, idcirco Dei neganda est prouidentia, que certa lege currit  et fertur et regit omnia: et in Iob Arcturum et Orionem et Mazuroth, hoc est, zodiacum circulum, et cetera astrorum nomina legimus, non quod eadem apud Hebreos uocabula sint, sed quia nos non possumus que dicuntur nisi consuetis uocibus intelligere.« Est quoque hic numerus multis mysteriis consecratus, que singula retexere breuitatis studio non ualemus, et ut nosse possimus, ideo huic istorum synodo duodecim pontifices minus fuisse quam illi sancte Nicene synodo, quia duodecim apostolorum sacratissima predicatione siue auctoritate, quibus illam prorsus constat esse munitam, istam constat esse in plerisque extraneam; et quibus illa adhibitis quasi quibusdam inexpugnabilibus turribus exornata ad altiora consurgit, his ista minus inuentis  mutilata ad deteriora decurrit; illa his duodecim gemmis in quibus duodecim tribuum nomina, antiquorum patrum uidelicet notitie uel exempla uirtutum, scripta sunt, exornatur, quibus ista penitus carere dignoscitur; his duodecim portis illius pulcherrime ciuitatis, sacratissimarum scilicet constitutionum, arcana penetrantur, que in ista nequaquam habentur. Nullam ergo inter illam et istam meritorum reperire quiuimus concordantiam, preter nominis solummodo consonantiam, ut et illa eo quod in metropoli Bithynie urbe Nicea ad profectum Ecclesie agitata est Nicena, et ista quia ibidem, quanquam alio uoto disparique merito gesta est, appelletur nichilominus Nicena. Non enim nominum consonantia unam semper uim habere creditur, quoniam  pleraque sanctorum et illustrium uirorum nomina quibuslibet ignobilibus hominibus indita reperiuntur, quippe cum nequaquam nomen meriti irroget equalitatem, sed meriti equalitas nominis proroget dignitatem. Cum ergo ideo eam magnis attolere meritorum insignibus affectent, quod in eodem quo pridem sancta synodus fuerat, hec quoque sit agitata loco, aduertant non unum semper esse sicut nec nominis alicuius, ita etiam nec loci cuiuslibet meritum. Quoniam cum non homines pro locis, sed loca pro hominibus sicut et cetere terrene creature facta sint, non eis prebent emolumenta situs locorum, sed eminentia meritorum, nec plurimum ualet loci cuiuslibet sanctitas, si tamen in hominibus sit actuum  meritorumque impuritas. Possunt enim in his eisdemque locis et a prauis praua queque, et a rectis recta queque peragi. Nam in urbe que fuit metropolis Aegypti que a Titanibus, id est, a Gigantibus condita fuisse perhibetur, et ab eis Thanis uocata, multa atque stupenda a Moyse diuini nominis inuocatione sunt peracta miracula, et a Magis Pharaonis eriarum potestatum insolentissimis exercitiis multa peracta prestigia, in eiusdemque Thaneos suburbiis, et a sanctis uiris Moyse uidelicet et Aaron memoranda sunt gesta prodigia, et a demonum cultoribus nefariis quibuslibet consecrationibus siue inuocationibus infausta figmenta, sicque loci communio nullum illis ualens afferre preiudicium, et istis pia queque agentibus, et illis probrosa queque perpetrantibus  commune prebuit hospitium. Urbs itaque Samarie Luza, que a sancto patriarcha Iacob Bethel, id est domus Dei, uocabulum sortita est, in qua idem patriarcha scalam de terra ad celum usque tangentem, angelosque Dei ascendentes et descendentes per eam uidit, postmodum uitulos aureos in offendiculum domus Isrel habuit, quos ibi regum pessimus Ieroboam colendos constituit, et locus de quo uir sanctus ait: uere Dominus est in loco isto, et ego nesciebam , et quem stupore magno admirans terribilem esse dixit, nec aliud ibi esse nisi domum Dei et portam celi, postea factus est domus idoli, et Isrelitice genti causa periculi, nec erecti a patriarcha lapidis consecratio, nec sacri unguinis delibutio, nec reuerendi  nominis appellatio nefandi regis Ieroboam nequitiam a peruersa actione cohibuit, sed locum quem a tanto patriarcha admiratum sciuit, idolis polluere non formidauit. Unde datur intelligi, facile potuisse in Nicea Bithynie urbe, ubi pridem sancta fuerat synodus celebrata, peruersum adorandarum imaginum constitui dogma, si in Bethel a nequissimo rege Ieroboam potuerunt idola poni, ubi Iacob domum Dei esse dixit et portam celi; et si illic in posterum tanti patriarche consecratione nullum ualuit locus obtinere uigorem, nullam his temporibus Bithynie urbs in hac parte antiquorum Patrum ualebit habere defensionem, sed hominum diuersissimis huc illucque uergentibus permutationibus loca pro hominum qualitatibus et a sanctis posse sanctificari, et a peccatoribus  pollui manifestum est. Legimus domum Dei in Silo ab Eleazaro et Phinees sacerdotibus arce testamenti Domini siue tabernaculi collocatione sacrificiorumque iugibus oblationibus consecratam, et postmodum ab Ophni et Phinees filiis Heli sacerdotibus perpetratione nefandorum operum inquinatam. Legimus quoque Salem nobilissimam quondam urbem, que postea Iebus siue Solyma, que nunc per deriuationem Hierosolyma uocitatur, primam post diluuium a sancto uiro Sem, qui postea, ut ferunt, Melchisedech uocatus est, conditam et inhabitatam, et postmodum ab exsecrabili gente Iebuseorum subactam, et longo tempore usque ad Dauid possessam. Legimus quoque sacratissimum ac reuerentissimum  templum Domini a Dauid sanctissimo uatum dispositum, et a Salomone dedicatum, angelorum excubiis frequentatum, diuinis oraculis illustratum, sacratissimarum ceremoniarum perpetuis obseruationibus preparatum, quod ob tot carismatum insignia ab antiquis patribus fuerat ueneratum, a subsequentibus quibusque eiusdem generis pessimis regibus idolorum sordibus ceterisque flagitiis, proh dolor! inquinatum, et ubi Dominus sanctuarium suum et locum habitationis glorie sue constituerat, Manasses rex duodecim signis omnique militie celi aras erexit. Post restaurationem quoque sui et Aggei siue Zacarie prophetiam eamdem quoque domum a Grecorum regibus legimus fuisse profanatam, nec a perpetrandis rebus illicitis illarum  etatum homines loci compescuit reuerentia, quorum mentes diabolicarum illecebrarum infecerat seuitia. Iudeorum nempe caterue que meritorum insignibus carentes templi solummodo se munitione tueri arbitrabantur, his per Ieremiam a Domino uerbis arguuntur: Nolite, inquit, confidere in uerbis mendacii, dicentes: Templum Domini, templum Domini, templum Domini est, et cetera . Si ergo ad noui Testamenti tempora ueniamus, easdem quoque sanctorum locorum a prauis hominibus profanationes perpetratas fuisse reperiemus, cum uidelicet in crucis rupe siue in loco resurrectionis uel etiam in specu Betheleem, ubi Dominus paruulus uagiit, idola posita fuisse a gentilibus perhibeantur. Ait enim beatus Hieronymus: »Ab Adriani temporibus  usque ad imperium Constantini per annos circiter CLXXX, in loco resurrectionis simulacrum Iouis, in crucis rupe statua ex marmore ueneris a gentilibus posita colebatur, existimantibus persecutionis auctoribus quod tollerent nobis fidem resurrectionis et crucis, si loca sancta per idola polluissent. Bethleem nunc nostram et augustissimum urbis locum, de quo Psalmista canit: ueritas de terra orta est, lucus inumbrabat Tamuz, id est, Adonidis, et in specu ubi Christus quondam paruulus uagiit, ueneris amasius plangebatur.« Si ergo natiuitatis Christi locum Adonidis lucus potuit inquinare, quid mirum si sancte synodi locum peruerse conuentionis turba potuit ad res illicitas statuendas usurpare? Et  si Caluarie montis locum, quem Christus ad crucis tropeum pergens glorioso calle calcauit, a gentilibus positum ueneris simulacrum fedauit, quid mirum si locum quem quondam sanctorum Patrum insignis caterua ad fidem catholicam roborandam insedit, demens postea sacerdotum multitudo ad nouas et Ecclesie contrarias constitutiones roborandas appetiit? Et si locum resurrectionis quem Christus resurgendo angelicosque cetus mortalibus ostendendo dicauit, Iouis simulacrum profanauit, quid mirum si imaginum adoratio a dementibus quibusque in eadem sit statuta urbe Bithynie, in qua Christus pridem a uenerandis presulibus predicatus est unius cum Patre esse substantie? His itaque documentis potest approbari quod non secundum illorum iactantiam  locorum quedam uis unam possit habere semper constantiam, quia nec homines cum sint mutabiles, unius semper retinentur tenacitatis rigore constricti, presertim cum et Iudas qui quondam fuerat apostolus, postmodum effectus est apostata; et Paulus qui quondam fuerat Saulus et persecutor, postea effectus est doctor gentium et predicator; et loca que pridem fuerant diuinis cultibus mancipata, postea fuerint a gentibus profanata; et explosis plerumque profanationibus loca que impura credebantur, diuinis postmodum cultibus mancipentur. Insolenti preterea desiderio tam isti quam eorum prodecessores synodum ambiunt agitare, eamque sex uenerabilibus synodis que pro quibusdam Ecclesie utilitatibus diuersis temporibus, sed non diuersa  fide a sanctis uiris agitate sunt associare, et septime synodi nuncupatione censeri. Nam dum et illi et isti in hac re importune credantur inhiasse, neque illi neque isti hanc ad sue ambitionis effectum ualuerunt perducere. Cupientes ergo illam que ab eorum prodecessoribus incaute et enormiter gesta est abolere, et suam que inepte et stolide nichilominus gesta est statuere, paradigma cuiusdam retulere. Qui sex aureis nummis septimum uolens associare, dum admittere nisus est aureum, ereum loco aurei dicitur admisisse; quo isti expulso aureum aureis se gloriantur associasse; qui si diligenter aduertant dum nisi sunt loco erei ingerere aureum, intulisse creduntur stanneum, et septimum synodi numerum quem prodecessores eorum enea synodo uoluerunt complere,  stannea isti nichilominus synodo applicata moliuntur adimplere, sed repulso a septimi numeri mysterio nummo ereo, abacto quoque stanneo, soli tantummodo sex remanebunt, quos et numeri perfectio et fulgor catholice eruditionis illustrat, in quibus et in fidei puritate purissimum aurum rutilat, et in numero perfectionis gloria regnat: quoniam in senario numero, qui utique perfectus est, perfectionem Ecclesiastice predicationis habere uidentur, ut in tribus, quod est eius medietas, sancte Trinitatis confessio declaretur, in duobus, quod est eius tertia pars, duorum testamentorum siue duorum talentorum, intellectus uidelicet et operationis munus a sancta et unica Trinitate concessum innuatur; porro in uno, quod est sexta eius pars, siue ueteris hominis conditio,  qui sexto die formatus est, siue noui assumptio, quem pro salute mundi sexta etate seculi Filii persona suscepit, euidentissime demonstratur, sicque in his sex sacratissimis synodis et sancte Trinitatis mysterium predicatur, et duorum testamentorum consonantia uel intellectus et operationis munus habetur et Dominice incarnationis pro humana salute fides perdocetur, et quia nichil horum illis deest, senarii numeri perfectione muniuntur. Iam uero quia tam ardenti desiderio suam synodum antiquis synodis cupiunt associare, associari hec quidem antique cuidam Ariminensium synodo atque annumerari potest, quoniam sicut in illa confessio abdicatur, ita in ista solius Dei cultores et ueri adoratores  exsecrantur; et sicut in illa diuersarum in Trinitate substantiarum perniciosissimum dogma statuitur, ita in ista diuersarum rerum cultus et adoratio soli Deo debita percensetur. Sit ergo in huiuscemodi numero prima synodus Ariminensium, secunda illa que ab istorum prodecessoribus pro basilicarum abolendis ornatibus gesta est, tertia hec que ab istis ob imaginum cultum et adorationem in urbe Nicea agitata est: ita duntaxat ut prima sit nummus ereus, secunda stanneus, tertia plumbeus, quoniam cum habeant inter se temporum distantiam magnam; tamen habent quorumdam errorum consonantiam. At si istorum fastu et ostentatione secunda abiicitur, nos quoque eis ad eam ex hoc numero abiiciendam adminiculum prebeamus: et prima sit,  ut prefati sumus, Ariminensium, secunda uero hec que ab istis gesta est, prima uidelicet, ut prefati sumus, nummus ereus, et quia illa contemnitur, secunda istorum que plumbei nummi locum tenet, computetur; atque his postpositis, sex tantummodo nos sanctis uniuersalibus synodis et localibus conciliis, que ab his nec fide nec predicatione dissentiunt contenti simus, et ad tremendi examinis ultimique diei nos fidei integritate et bonorum operum incrementis omnino terrificum preparemus aduentum, qui eius glorioso reditu celebrabitur, de quo ab angelis, apostolis dictum est: uiri Galilei, quid statis aspicientes in celum? hic iehsu qui adsumptus est a uobis, sic ueniet quemadmodum uidistis eum euntem in celum .



CAPUT XIu. De eo quod Gregorius Neocesaree episcopus ait: Letentur et exsultent et presumant qui ueram Christi imaginem benigno animo facientes et diligentes et uenerantes ad salutem anime et corporis offerentes, quam ipse sacrificii perfector et Deus nostram ex nobis ex toto suscipiens massam secundum tempus uoluntarie passionis in signum et in memoriam manifestam suis tradidit discipulis.


Gregorii igitur Neocesaree episcopi inutile dictum et imperitie nubilo tectum ac ineptie inuolucris obsitum, in eo quoque reprehenditur quod ait: Letentur et exsultent et presumantur qui ueram Christi imaginem facientes et diligentes et uenerantes ad salutem anime et corporis offerunt, et cetera. Quid  namque in hac ditione, letari et exsultare, sit in promptu est intelligere; quid uero sit quod adiunctum est, et presumantur, nullius penitus sensus lectori ingerit indicium, quia et a sensuum regulis est alienum, et a Latine locutionis integritate penitus extraneum: quippe cum si de presumptione dicere uoluit, non duobus precedentibus hoc tertium ualeat in sensus sapore coherere, nisi forte illos dixit letari et exsultare, qui rem illicitam et a sanctis patribus prohibitam adorare presumunt, et qui tante presumptionis instigantur stimulis, ut in adoratione rerum sensu carentium cunctis contraire uideantur authenticis Scripturis. O demens episcopi dictio et risu digna! que quam dixerit ueram Christi imaginem non euidenter ostendit. Qui si hanc dixit ueram  que ab artificibus ex diuersis materiis fit, absurdissime et incompetenter locutus est, cum presertim liquido pateat neminem mortalium ueram Christi posse formare imaginem. Cum enim uera dicitur, multum ab hac que ab artificibus fingitur elongatur, quoniam quantum ueritas a falsitate differt, tantum uera Christi imago ab ea distat, quam artificis docta siue indocta manus pro captu ingenii format. Si uero de corporis et sanguinis Dominici mysterio quod quotidie in sacramento a fidelibus sumitur dicere uoluit, quod inter ipsam quidem suarum nugarum conglomerationem pene patefecit, cum ait: Quam ipse sacrificii perfector et Deus nostram ex nobis ex toto suscipiens massam secundum tempus uoluntarie passionis in signum et in memoriam manifestam  suis tradidit discipulis, et in hoc quoque non mediocriter errauit. Non enim imaginem aut aliquam prefigurationem, sed semetipsum Deo Patri pro nobis in sacrificium obtulit, et qui quondam sub umbra legis in agni immolatione, siue in quibusdam rebus imaginarie prefigurabatur offerendus, ueraciter ea consummans que de se uatum oraculis prophetata sunt, Deo Patri est uictima salutaris oblatus, nec nobis legis transeuntibus umbris imaginarium quoddam indicium, sed sui sanguinis et corporis contulit sacramentum. Non enim sanguinis et corporis Dominici mysterium imago iam nunc dicendum est, sed ueritas, non umbra sed corpus, non exemplar futurorum sed id quod exemplaribus prefigurabatur. Iam secundum Canticum canticorum aspirauit dies,  et amote sunt umbre , iam finis legis ad iustitiam omni credenti Christus aduenit, iam legem adimpleuit, iam qui sedebat in regione umbre mortis, lucem magnam uidit, iam uelamen faciei Moysi decidit, et uelum templi scissum arcana nobis et ignota queque ostendit, iam uerus Melchisedech, Christus uidelicet, rex iustus, rex pacis, non pecudum uictimas, sed sui nobis corporis et sanguinis contulit sacramentum. Nec ait: Hec est imago corporis et sanguinis mei, sed: Hoc est corpus meum, quod pro uobis tradetur; et: Hic est sanguis meus, qui pro multis effundetur in remissionem peccatorum . Cum ergo, ut prefati sumus, nec artificum opus uera Christi possit imago dici, nec corporis  et sanguinis eius mysterium quod in ueritate gestum esse constat non in figura, merito aut in quolibet horum aut in utroque Gregorius Neocesaree episcopus reprehenditur, qui tot indiciis tantisque documentis talem ineptiam protulisse conuincitur. In eo ergo quod idem episcopus ait de Christo: Quam ipse sacrificii perfector et Deus nostram ex nobis ex toto suscipiens massam, iusta est reprehensio, quoniam cum massa perditionis genus humanum dicatur cum originali peccato, incaute nostram ex nobis ex toto Christum suscepisse massam idem episcopus profatus est: quia uidelicet quanquam Christus totam humanam naturam, carnem uidelicet cum sensibus suis, et animam cum ratione sua, non diuinitate in humanitatem conuersa, neque humanitate in diuinitatem  mutata, sed permanente utriusque nature proprietate, Deus uerbum hominem in unitate persone susceperit, hominis tamen originale peccatum non suscepit, ac per hoc absurdum est dicere nostram ex nobis ex toto eum suscepisse massam. Ideo ergo nostram ex nobis totam minime suscepit massam quia originalis peccati quo omne hominum genus ante baptismum connexum tenetur, nequaquam suscepisse credendus est noxam. Tanta ergo illius antiqui peccati est cum quo nascimur massa, ut si particulatim diligenti consideratione diuidatur, omnia in eo criminalia possint inueniri peccata. Nam et superbia est illic, quia homo in sua potius esse quam in Dei potestate dilexit; et sacrilegium, quia Deo non credidit; et homicidium, quia se precipitauit  in mortem; et fornicatio spiritalis, quoniam integritas mentis humane serpentina suasione corrupta est; et furtum, quia cibus prohibitus usurpatus est; et auaritia, quia plusquam sufficere illi debuit, appetiit. Quibus omnibus tanto est humanum genus irretitum, ut de legitimo etiam matrimonio procreatus dicat: In iniquitatibus conceptus sum, et in peccatis peperit me mater mea . Christus ergo Dei uirtus et Dei sapientia naturam hominis, non peccati massam, suscepit. Sed, ut ad id redeamus unde digressi sumus, de eiusdem episcopi professione aliquantulum a nobis ambigitur, qui totam ex nobis nostram Christum suscepisse massam dixisse perhibetur, quoniam aut magna eum hoc profiteri ineruditio cegit, aut immanis error id eum proferre impulit.  Nam dum nos eum et eruditum et orthodoxum esse uelimus, exemplo Domini neminem cupientes perire, si utrumuis istorum illi deest, et reuera deest, mallemus id quod profatus est imperitie potius quam schismati deputare.



CAPUT Xu. De eo quod Epiphanius diaconus imaginum adorationem astruere uolens, dixit: Quoniam hic titulum erigens Domini, et se ipsa tangens fimbriis tituli sicuti quidem uenitur sanctum Euangelium, quoniam salutem adepta est inter medium ille et Domini imaginis, herba quedam germinauit que appropinquans pedem tituli omnes infirmitates curat.

Sepe iam in hoc opere diximus, quod et perspicue apparet, pene omnes eorum sententias, quas ob imaginum  adorationem in sua synodo protulerunt, quodammodo tantis esse ignauie caliginibus interpolatas, ut eloquentia sensuque carentes difficile earum sensus lectorum attingat mentes. Cum ergo illarum ineptissimi textus compago haudquaquam ea que profari cupiunt, euidenti sermone exprimat, habet tamen inter eadem uerborum nubila quedam perspicua indicia nominum uidelicet, seu rerum notissimarum mentiones, ueluti cum inter densas tenebras quorumdam torrium igniculi interlucent, ut per rerum uocabula et res notissimas lectoris animus ea que exprimere uolunt persentiat. Exprimere etenim, ni fallor, in prolata sententia Epiphanius diaconus nisus est, mulierem a profluuio sanguinis Dominice uestis fimbrie tactu sanatam, titulum siue  imaginem in eiusdem Domini honorem erexisse, eiusdemque imaginis fimbrias se denuo tetigisse, subter quam imaginem herbam quamdam ortam fuisse, que si paulatim succrescens summitate sua pedem contigerit erecte imaginis, cunctis egritudinibus medetur. In quo quidem facto, si tamen factum esse credatur, nulla imaginum adoratio commendatur. Si ergo illa mulier feminei sexus facilitate et quadam animi leuitate percepto sanitatis beneficio, utpote Domini semper presentiam querens, eumque ubique esse posse ignorans, imaginem erexit, quis tam uecors perceptis sacre fidei carismatibus, eumque ubique esse non nesciens ut eius habere queat presentiam, idcirco imaginem eriget eamque adorabit? Et si illa mundo nec dum ab idolorum  cultibus liberato uisis mortuorum quorumdam hominum in urbibus statuis ob quarumdam rerum memoriam siue cultum erectis, similiter, prout ualuit agere studuit, quis sane mentis eius actibus assensum prebebit, et Dominum non in manufactis, sed in celo uel potius ubique esse credens talia agere curabit? Aut si forte illa superstitioso ritu habuit zelum Dei, sed non secundum scientiam, quis catholicus in fide roboratus ex eius actibus in hac parte exempla sumet, hisque similia faciet? Aut si forte illa rudimento conuersionis sue que necdum solido cibo uesci poterat, ideo tenero cibo utebatur, ut ad percipiendum solidum cibum paulatim sumptis uiribus cresceret, scilicet ut per rem uisibilem et tractabilem ad inuisibilis et ineffabilis Dei cultum  accederet, quis eius in hoc facto imitator effectus, spreta solidi cibi fortitudine, ad infantie denuo cibos cupiat esse redactus? In miraculo igitur quod in herba fit, si tamen factum fuisse credatur, que, ut ille fassus est, cunctis egritudinibus medetur, haudquaquam poterit illorum assertio quodammodo fulciri, quoniam non ut herbe aut imagines adorentur id factum fuisse perhibetur, sed ut infidelium mentes, spretis uanitatibus idolorum, ad uere fidei rudimenta conuerterentur, quoniam secundum Apostolum signa non pro fidelibus, sed pro infidelibus data fuisse creduntur. Ecclesia namque catholica, ut ad fidem cresceret, miraculis erat nutrienda, et ut eius nouella plantatio conualesceret, assiduis erat irrigationibus fouenda.



CAPUT XuI. Inutile dictum Epiphanii diaconi reprehenditur, in eo quod ait: Multa que in nobis sacrantur orationem sacrata non suscipiunt; et post pauca: Nec plurimum sicut ueneranda et honoramur et amplificamur: ipse enim signum uiuifice crucis sine oratione fatur a nobis, ueneranda est, et sufficiemur signum eius accipere sanctificationem per que facta a nobis ad eum adorationem quidam in fronte sanctificatione, et que in ere per digitum factum signum effugari demones speramus, similiter et imagine per nomen significationis ad primam formam honoris deducimus et osculantes eam et honorabiliter honorantes accipiemus sanctificationem, nam et sacra diuersa uasa habentes has osculamur et amplectimur, et sanctificationem quamdam speramus.


Si uideris, inquit Scriptura, uirum uelocem in uerbis  suis, scito quia spem habet insipiens magis quam ille; et in multiloquio peccatum non deerit. Secundum hanc ergo sacre Scripture sententiam Epiphanius diaconus, qui in eadem synodo uelox in uerbis et multiloquio usus fuisse perhibetur, et spem habere insipientem magis quam se ostendit, et in multiloquio errata queque contraxit. Nam dum in superiori capitulo in eius nugis a nobis aliquantulum disputatum sit, in hoc nichilominus aliquantulum disputandum est.

Disposuimus quidem in earum professionibus non uerba, sed sententias discutere, nec litteraturam sed sensus uentilare, quoniam litterature ordinem in his infinitum est querere, quippe cum nulla sententia in eiusdem lectionis prolixo textu per eam  possit stare, in raris autem uerborum erratibus et eruditionis lima nec dum politis facile inter sensuum errata disputatur. Ubi ergo in prolixa lectionis serie nec sensuum est puritas nec uerborum integritas, difficile de singulis disputatur, quoniam in infinitum disputationis ordo protenditur. Si enim de singulis uerborum erratibus disputetur dum debent arcana rimari, et ea que ad ecclesiasticas res pertinent solerti indagatione scrutari, grammatice artis multiplices regule, que in scholis discuntur, tradi uidebuntur. Sed dum in hoc opere nostri itineris gressus plurimum impediatur, siue quia eorum sermonis difficultate nonnulla quid significare uelint difficile deprehendantur, siue quia  eorum enuntiationes barbarismis ac solecismis ceterisque uitiis infectas nostris disputationibus coacti, quia res exigit, interserimus, siue quia cum inter corrupta eorum uerba corrupti nichilominus sensus sint, et nos uerborum reprehensiones prolixitatis causa omittentes, sensuum solummodo seriem inculcemus et laboriose id, quippe cum unum pendeat ex altero, alterumque sit insertum in altero, faciamus, restat ut, annuente Domino, postposita reprehensione que uerborum uitiis accidit, sensuum tantum inordinatas conglomerationes spiritalis pugni illisione quassantes, ceptum iter et magna ex parte peractum pergamus. Ait enim prefatus Epiphanius diaconus, cuius sententiam discutere ceperamus: Multa que in nobis sacrantur orationem sacrata  non suscipiunt. Quod quidem cum ita, ut dicitur, nullum plenum sensum habeat, hoc eum coniicimus uoluisse significare ut diceret: Multa sunt in nobis sacrata que per sacerdotis orationem uel manus impositionem minime sacrantur. Quod si ita est, qualiter uerum esse possit non satis elucescit: quoniam quecunque in Ecclesia sacrantur, siue ecclesiastici ordines, siue sacrandorum templorum dedicationes, siue cetere huiuscemodi constitutiones, per sacerdotales ecclesiastico more consecrationes fiunt, quippe cum ad ipsam Christiane fidei nobilitatem per quam ad ceteros gradus acceditur, in ipsis infantie rudimentis per sacerdotum manus impositiones et ad Deum orationes ueniatur. Si uero de locis siue uasis uel quibuslibet utensilibus diuinis  cultibus mancipatis dicere uoluit, in hoc eius dictio frustrari potest, quoniam pene nichil est in his que enumerauimus, quod non per sacedotum orationes et consecrationes consecretur, sed et exorcismis et salis et aque aspersione uti consueuit Ecclesia, quorum omnium consecrationes uel institutiones ab ipsis Ecclesie rudimentis ab Ecclesiarum presulibus tradite fuisse noscuntur, et in libris sacerdotalibus exarate habentur. Cum ergo id idem diaconus ideo intulerit ut imagines, quarum adorationem illi prorsus roborare estuant, de quarum utique consecratione nulla est ecclesiastica institutio, uasis uel ceteris rebus diuinis cultibus mancipatis associaret, hoc introducere moliens, ut sicut hec sine orationibus consecrata, ita illas quoque sine orationibus  consecratas esse perdoceret, in eo eius molimen cassari potest, quod istorum consecrandorum in libris sacerdotalibus scripta habetur, et per sacerdotes solemniter celebratur prisca traditio, illarum uero neque consecrandarum, neque adorandarum ulla uspiam in his que ab Ecclesia recipiuntur habetur institutio. In eo uero quod ait: Nec plurimum sicut ueneranda et honoramur et amplificamur: ipse enim signum uiuifice crucis sine oratione sacra fatur a nobis ueneranda est, id eum puto uoluisse dicere, quod signum uenerande crucis, quod nos honorifice nobis indimus absque quadam sacerdotum oratione uel consecratione, est et tamen sacratum habetur: in quo nimirum dicto, sicut et in ceteris, non mediocrem suam demonstrat insaniam, quod  signum crucis non aliam querit consecrationem quam eam que per Dei et hominum facta est mediatorem. Quod uero subiunxit: Et sufficiemur signum eius accipere sanctificationem per que facta a nobis ad eum adorationem quidam in fronte sanctificatione, et que in ere per digitum factum signum effugari demones speramus, ad id quod superius illatum est pertinet. Crucis igitur signum magnum in se habere mysterium, eique imagines non esse equiparandas euidentibus est indiciis manifestum, et in superioribus huius operis partibus, prout Dominus donare dignatus est, demonstratum. Nam dum imagines, ut superius diximus, nulla oratione uel manus impositione sacrentur, crucis signum  ubicunque ingeritur diuini nominis inuocatione infertur, et dum he consecrationem quamdam nec habeant nec habere queant nec debeant, illud uero adeo est a redemptore mundi sacratum, ut non solum cuiuspiam consecratione indigeat, sed diuini nominis inuocatione illatum alia queque consecret et benedicat. Porro quod ait: Similiter et imaginem per nomen significationis ad primam formam honoris deducimus, et osculantes eam et honorabiliter honorantes accipiemus sanctificationem, quam sit absurdum quamque a ratione alienum liquido patet. Dixit enim, imaginem per nomen significationis ad prime forme honorem, id est, ad sancti, in cuius nomine pretitulatur, uenerationem posse deduci: quod fieri posse nullius rationis indiciis euidentibus  potest approbari. Si nominis tantummodo inscriptio eas ad eorumdem sanctorum quorum nomina superscribuntur, honorem deducit, ergo quelibet res, cui sancti cuiusdam nomen superscribitur, ad eiusdem sancti honorem conscendit. Ergo lapides, ligna, uestes, siue animalia quedam quorumdam sanctorum nominibus superscripta, ad eorumdem sanctorum honorem transeunt, quorum sunt nominibus prenotata; et si nomina superscripta hec que enumerauimus ad eorum quorum nomina sunt honorem perducere minime queunt, nec illas quoque nominum inscriptiones ad sanctorum honorem quodammodo perducunt, et si istud prudenti consideratione abnuitur, et illud solerti indigatione abiicitur. Offeruntur cuilibet eorum qui imagines adorant, uerbi  gratia, duarum feminarum pulchrarum imagines superscriptione carentes, quas ille paruipendens abiicit, abiectasque quolibet in loco iacere permittit, dicit illi quis: Una illarum sancte Marie imago est, abiici non debet; altera ueneris, que omnino abiicienda est, uertit se ad pictorem querens ab eo, quia in omnibus simillime sunt, que illarum sancte Marie imago sit, uel que ueneris? Ille huic dat superscriptionem sancte Marie, illi uero superscriptionem ueneris: ista quia superscriptionem Dei genitricis habet, erigitur, honoratur, osculatur; illa quia inscriptionem ueneris Aenee cuiusdam profugi genitricis habet, deiicitur, exprobratur, exsecratur; pari utreque sunt figura, paribus coloribus, paribusque facte materiis, superscriptione tantum distant.  Dicat mihi, queso, Epiphanius diaconus, qui per nominis inscriptionem imagines ad honorem prime forme deduci posse dixit, ubi hec sanctitas huius antequam superscriberetur fuit? uel ubi illius exprobratio priusquam superscriberetur exstitit? Superscriptio itaque, que imaginibus indi solet, secundum morem litterarum, quibus tanta uis est, ut tacite loquantur, et nonnunquam dicta absentium, nonnunquam uero presentium sine uoce edisserant, notitiam inferre ualet, illis uero imaginibus quibus inditur, sanctificationem exhibere non potest. Sanctificatio enim rationalibus creaturis bonorum operum exhibitione et meritorum prerogatiuis conceditur; rebus uero irrationalibus et sensu carentibus, utpote sunt uasa diuinis cultibus mancipata, et his  similia non superscriptione qualibet, sed sacerdotali consecratione et diuini nominis inuocatione accedit. Ac per hoc euidenti ratione monstratur, nullam imaginibus inherere posse sanctificationem per quamlibet superscriptionem, quoniam ista que beate Dei genitricis Marie superscriptionem sortitur, et que quondam despicabiliter abiecta iacuit, nunc uenerabiliter adornatur, quantum ualuit contemptoribus suis spreta iacens obesse, tantum nichilominus ualet cultoribus suis erecta et adorata prodesse, et illa quantum posset iuuare si erigeretur, tantum potest ledere cum spernitur. Quod uero ait: Et osculantes eam et honorabiliter adorantes accipiemus sanctificationem, tantum ualeret quantum si diceret: Osculamur  eam et honorabiliter adoramus, sanctificationem ab ea accipere cupientes, quam nec illa habet, nec nobis impertire ualet. Quanto ergo potest ceco lumen reddere, cum ipsa non uideat; odoris sensu carenti odorem, cum ipsa eodem sensu careat; surdo auditum, cum non audiat; muto eloquium, cum ipsa non loquatur; debili manibus tactum, cum ipsa nichil palpare queat; claudo gressum, quo illa penitus caret; mortuo uitam, cum ipsa non uiuat: tanto nichilominus nobis sanctificationem ingerere ualet, qua ipsa penitus caret. In paruo uero commate, quod superest, non est diutius immorandum, quoniam pene totum in superioribus commatibus per partes uidetur esse connexum. Ait enim: Nam et sacra diuersa uasa habentes has osculamur et amplectimur  et sanctificationem quamdam speramus. Non enim ad homines per uasa, sed ad uasa per homines diuini nominis inuocatione et sacrorum mysteriorum celebratione sanctificatio uenit; nec uasis imagines cequande sunt, quoniam in uasis, non in imaginibus, Deo sacrificium offertur. Nam si a uasis, que utique sanctificata sunt, hominibus sanctificatio, ut diximus, minime impertitur, multominus ab imaginibus impertietur, que nec sanctificare nec sanctificari possunt.



CAPUT XuII. Ridiculosissimum dictum Epiphanit reprehenditur, in eo quod ait: Ex proprio uentre locutus.

Quod in eadem synodo scribitur eo quod prefatus Epiphanius de quodam dixit, Ex proprio uentre locutus,  quanquam rebus ad fidem pertinentibus nullum afferat preiudicium, et huic negotio de quo sermo est nec quidquam uel irroget uel deroget, ideo tamen a nobis non est pretermissum, quoniam indoctum quid sonat et insulsum, et quia nec debent nec possunt a tali scriptura noue quelibet constitutiones Ecclesie prorogari, que tot modis potest reprehendi. Omne enim quod irreprehensibile est, hoc recipit sancta catholica Ecclesia; quod autem in pluribus reprehenditur, hoc ab ecclesiastico dogmate abdicatur. Nec debet illius lectionis que reprehensionibus et talibus nugis est plena, de adorandis imaginibus obseruari censura. Dixerunt nempe quemdam ex proprio uentre locutum. Quod dictum non solum a doctis uerum etiam ab indoctis auribus respuitur, et ueluti  anile quoddam deliramentum abnuitur. Ex corde enim ea, que mens concepit lingua interprete producuntur; ex uentre ea administrantur que in secessum missa egeruntur: et sicut non potest cor, quod plerumque et in diuinis litteris, et in consuetudine loquentium pro mente siue sensu ponitur, escas conficere, humorum collectiones habere, ita non potest uenter cogitationes concipere, easque per uerba producere. Habent ergo singula membra officia sua, ut quinque sensus quinque membrorum partibus distributi sint, excepto tactu, qui quamuis in manibus sedem habere putetur, per cetera membra diffusus est. Et secundum philosophorum experientiam in corde est timor, in splene letitia, in iecore uoluptas,  in tribus uentriculis cerebri, in anteriore qui est ad faciem, sensus, in eo qui posterior ad ceruicem est, motus, in eo uero qui inter utrumque est, memoria uigere demonstratur, in pulmonibus anhelandi, uoces modificandi, spiritum ducendi officium habetur: uentrem autem, quem maris constat habere figuram, escarum tantum confectionibus humorumque collectionibus manifestum est inseruire. Nam si forte huiusce dicti errorem his uelint adminiculis fulcire, quod plerumque uentris mentio in sacris litteris reperiatur, ut est illud, uenter meus conturbatus est , siue, uentrem meum doleo , et cetera huiuscemodi, aduertant nunquam huius membri uocabulum pro locutione, sed pro aliis atque aliis rebus que per uentrem  significantur, tropice positum, de quibus nunc disputare longum est. Illud enim, sicubi dictum est, tropologicum est, istud uero acyrologicum; per illud obumbratur allegorice ueritas, per istud mutilatur sensus puritas; illud nitet mysteriis, istud squalet ineptiis. Ceterum si de Pythonibus dicere uoluerunt, quos septuaginta uentriloquos transtulerunt, de quibus in Deuteronomio legitur: Non inuenietur in te lustrans filium suum aut filium in igne, et diuinans diuinationem, augurans et aruspicans et medicaminibus infuscans, incantator, uentriloquus, et portenta inspiciens, et interrogans mortuos , nec hoc reprehensione caret, quoniam cum illi quemdam hominem ex proprio uentre locutum fuisse dixerint, ut Pythonem, nec ab ipsius quidem Pythonis uentre  homo, sed malignus loquitur spiritus, ita duntaxat ut eodem Pythone qui uentriloquus dicitur, per os humano more loquente de uentre eius spiritus immundi uoces audiantur, et, responsa dentur, quos quidem uentriloquos in Assyriorum siue Aegyptiorum gentibus, apud quos magice artes copiose sunt, plures esse manifestum est.



CAPUT XuIII Contra eos qui dicunt: Qui imaginem idolorum dixerunt demoniorum imaginibus similem, accusent Abel et Ne et Abraham et Moysen et Samuel et Dauid, quod ipsi aliena et pagana sacrificia Deo libauerunt.

Quantum in hoc capitulo sonat, et nos ex aliis eorum dictis experti sumus, hoc introducere nituntur, ut quia a paganis quondam occisorum pecudum sacrificia  demonibus litabantur, nec tamen ob hoc a sanctis uiris in ueteri lege pretermittebatur, quin et ab illis occisorum pecudum Deo uictime offerrentur, nec ideo sit pretermittendum quin intra sanctam Ecclesiam imagines adorentur, pro eo quod a gentilibus idola colebantur; sed sicut in aliis ex hoc negotio assertionibus eorum obiectiones incassum adhibite frustrantur, ita etiam hec quoque obiectio incompetenter adhibita prudentis assertionis obiectu frustrabitur. Manifestum est namque pridem et a sanctis uiris Deo omnipotenti, et a gentilium sacerdotibus occisorum pecudum sacrificia demonibus oblata fuisse, et antiquitus nefandorum hominum simulacra demonico instinctu posita in delubris, et  quorumdam sanctorum imagines ob rerum gestarum memoriam et edificiorum pulchritudines, a catholicis habitas fuisse in basilicis. Sicut ergo occisorum pecudum sacrificii usus et a sanctis ante legem patribus legitur celebratus, et in lege a Domino per Moysen est traditus, dicant ubi adorandarum imaginum usus aut ante legem a patriarchis, aut in lege per legislatorem, aut in nouo testamento a Domino et saluatore, aut ab apostolis uel ab apostolicis uiris sit institutus; et cum illorum celebratio tam authenticam habeat traditionem, dicant quem istarum adoratio obtineat uigorem. Qui dum hoc dicere nequiuerint, rem se inutilem protulisse erubescant, et inaniter sanctorum sacrificiorum oblationi adorationem imaginum associare nisos fuisse resipiscant atque  cognoscant. Quomodo ergo potest credi imagines a catholicis ad adorandum conditas, cum nec ipsa quidem gentilium simulacra primum ad adorandum perhibeantur condita fuisse? Simulacrorum itaque usus exortus est, cum ex desiderio mortuorum quorumlibet uirorum fortium aut regum aut quarumdam urbium conditorum, aut quarumlibet artium inuentorum imagines uel effigies ab his qui eos dilexerant conderentur, ut posterorum uel dilectorum dolor haberet aliquod de imaginum contemplatione remedium; sed paulatim hunc errorem persuadentibus demonibus ita in posteros irrepsisse, ut quos illi pro sola nominis memoria pingendos censuerant, successores deos existimarent atque colerent, et in his sibi demones sacrificare illectos quosque miseros  percenserent. Hoc etiam exemplo adeo cernimus imaginum usum inolescere, ut que prius ob ornamentum basilicarum et memoriam erant compaginate rerum gestarum, inolescente paulatim nefario usu adeo nunc a catholicis quibusque extollantur, ut adorentur, eisque luminaria, thymiamata, primitie uel quedam munuscula offerantur, et, quod nequius est, ut in Grecie partibus factum legimus, pontifices qui solum Deum adorandum, solumque colendum, illique soli seruiendum predicare debuerant, et ipsi eis se seruituros fateantur, easque colant et adorent, et earum contemptores soliusque Dei cultores, uerosque adoratores ob earum contemptum et hereticos iudicent, et anathematizare affectent. Uno namque et pene pari modo, ut prefati sumus, adorandorum  et colendorum simulacrorum uel potius demonum et gentilibus nequissimus usus inoleuit, et catholicis, quod non sine quodam animi merore prosequimur, adorandarum imaginum ineptissima consuetudo accrescit, et res ad aliud condite, ad aliud uidentur usurpate. Non enim nos imagines in basilicis positas idola nuncupamus, sed ne idola nuncupentur, adorare eas et colere eisque seruitium impendere recusamus, quoniam plerumque non res, sed causa rei pro scelere reputatur, dum uidelicet multa quibus bene potest uti male usa in flagitium conuertuntur, sicque una eademque res bene utentibus non est causa piaculi, et male utentibus est causa periculi. Sollicite ergo precauendum est et summa industria procurandum,  ne dum quidam nostrorum quasdam res ultra quam ordo exposcit sublimare affectant, uetustissimi illius et cariosi erroris rediuiui illis cineres conualescant, et uictoriam quam in campo adepti sunt, intra urbis menia perdant, subigatque ciuilis belli insuspicabiliter dolosa illusio, quos subigere externi hostis aperta nequiuit impulsio. Cum ergo illi accusandos garriant sanctos patres, Abel uidelicet, Ne et Abraham, Moysen, Samuelem et Dauid, non eos nobis accusare libet, sed laudare, dicente Ecclesiastico: Laudemus uiros gloriosos et parentes nostros in generatione sua, multam gloriam fecit Dominus magnificentia sua, a seculo dominantes in potentatibus suis homines magni uirtute et prudentia sua prediti in dignitate prophetarum, et imperantes in presenti  populo, et in uirtute prudentie populi sanctissima uerba, et cetera . Quis ergo tam profanam habeat mentem, ut Abel, qui ab ipso Domino iustus appellatus est, accusare audeat? cuius sanguis de terra ad Dominum clamasse legitur, qui exemplar et norma est omnium iustorum, qui primus persecutionem passuris sanctis preuius exstitit, et ciuitatis Dei quam fluminis impetus letificat, primus fundamenta iecit. Aut quis Ne uirum iustum accusare presumat? quem Dominus gratiam coram se inuenisse testatur, qui secundus post Adam humani generis pater orbis exstitit reparator, et in typo Christi qui Ecclesiam diuersis gentibus plenam inter mundanorum fluctuum immanes procellas gubernaturus erat, arce diuersis animantibus plene, inter horrisonorum  fluctuum illisiones exstitit gubernator, qui tot meritorum exornatur insignibus, ut ille tantum cum Daniele et Iob in die iudicii liberandus dicatur, Ezechiele attestante, qui ait: Si pestilentiam immisero super terram illam, et effudero indignationem meam super eam in sanguinem, ut auferam ex ea hominem et iumentum, et Ne et Daniel et Iob fuerint in medio eius, uiuo ego, dicit Dominus Deus, quia filium et filiam non liberabunt, sed ipsi iustitia sua liberabunt animas suas . In quibus tribus sanctis omnis sanctorum multitudo signatur, ut per Ne Ecclesie gubernatores, per Danielem uirgines et continentes, per Iob coniugati et penitentes innuantur. Aut quis Abraham patriarcham accusare affectet? qui est prima credentium uia et beati seminis serus pater,  cui non legalis obseruantia, sed fides credulitatis est ad iustitiam reputata; qui Trinitatem in typo uidens, et unitatem in mysterio uenerans, diuini iudicii arcana, et de coniuge anu suscipiende sobolis stupendum miraculum audire promeruit; qui fidei cuius ipse specimen tenuit, futuras circa finem mundi angustias figuraliter sensit, cum circa finem diei terror nimius et tenebrosus super eum irruit. Aut quis Moysen legislatorem accusare presumat? de quo scriptum est, quod esset mitissimus super omnes qui morabantur in terra, qui in typo Christi mediator inter Deum et homines consistens deuicto nequissimo hoste populum de seruitute Aegyptia signis ac prodigiis terribilibus liberauit. Aut Samuelem?  qui ab ipsis cunabulis Domino consecratus usque ad decrepitam senectutem in Domini militia militauit. Aut Dauid? qui uir dicitur secundum cor Domini inuentus, et in eo meritis sanctorum prelatus, ut et de Christo apertius cunctis prophetarit, et secundum formam serui eius pater sit nuncupatus. Quorum si laudes et mysteria singillatim proferamus, ante dies quam uerba cessabit. Non enim illi offerebant Deo sacrificia pagana, sed mysteriis plena, quia necdum a pagis Atheniensium pagani nuncupabantur, quando iam ab illis Deo sacrificium offerebatur, et, ut ita dixerim, necdum Athenarum urbs condita erat, nec Cecrops offerendorum sacrificiorum institutiones et ararum erectiones et demonum appellationes gentilibus tradiderat, cum iam Abel et  Ne et Abraham Deo sacrificia obtulerant. Offerebant, inquam, sancti siue ante legem, siue sub lege, sacrificia typicis mysteriis obumbrata, que in nouo testamento per mediatorem Dei et hominum, expulsis obumbratis prefigurationibus, sunt completa, et Ecclesie tradita, quibus usque in finem ipso auxiliante erit contenta. Cur ergo antiqui patres uisibiliter sacrificauerint et carnalia sacrificia Deo litauerint, beati Augustini uerbis lector agnoscat. Ait enim: »Que sunt etiam sacra spiritalia, quorum imagines carnalem populum celebrare oportebat, ut prefiguratio noui populi seruitute ueteris fieret, quorum duorum populorum differentiam etiam in unoquoque nostrum licet aduertere, cum quisque ab utero matris ueterem hominem necesse est agat, donec ueniat ad  iuuenilem etatem, ubi iam non est necesse carnaliter sapere, sed potest ad spiritalia uoluntate conuerti et intrinsecus regenerari: quod ergo in uno homine recte educato ordine nature disciplinaque contingit, hoc proportione in uniuerso genere humano fieri per diuinam prouidentiam, peragique pulcherrimum est.«



CAPUT XIX. Contra eos qui dicunt: Si sanctus Epiphanius imaginum destructor fuit et earum abominator, quomodo eius discipuli imagines depingebant in Cypriorum insula, in templo quod eiusdem patris nomine titulauerunt, cum uidelicet multa pingantur que non adorantur, et plerumque a bona magistris mali discipuli oriantur.

Magna se in hac parte illi de quibus sermo est,  ad suum errorem tuendum armorum reperisse gratulantur instrumenta, eo quod in insula Cypro a cuiusdam sancti uiri Epiphanii discipulis basilica dicatur fuisse depicta, quasi nulla res possit pingi que non continuo debeat adorari. Cum ergo imaginum habendarum uel non habendarum usus non preiudicet catholice fidei puritati, constat eumdem Epiphanium siue alium quemlibet sanctum uirum, nec imaginum fuisse destructorem, nec earum adoratorem, discipulosque eius uel quoslibet catholicos uiros non ideo basilicas colorum fucis depinxisse, ut picture adorarentur, sed ut ex eis parietibus pulchritudo inferretur, et rerum gestarum aspicientibus memoria ingereretur. Non enim quia Epiphanii discipuli in  insula Cypro basilicam depinxisse perhibentur, idcirco imagines adorabuntur, quoniam non omnia que pinguntur protinus adorantur. Que si singula adorari deberent, pauce admodum creature que non adorarentur, remanerent. Cernimus namque in metallis conflatorio siue sculptorio opere, in gemmis insignibusque lapidibus mira sculptoris arte, in marmoribus ceterisque lapidibus latomorum siue sculptorum industria, in lignis celatoris scalpello, in lithostrotis diuersorum colorum per artificem compaginatis crustulis, in sericis, laneis nec non et lineis multicoloribus uestibus plumario polymitarioque opere formatas imagines. Nunquid quia prefati uiri, sancti scilicet Epiphanii, discipuli in Cypro basilicam depinxerunt, idcirco omnes adorande sunt?  aut quia illi diuersis materiis locum exornauerunt diuino cultui dedicatum, ideo ad singulas materias quas premisimus pro imaginibus que eis in subiecto sunt curuatis poplitibus, flexis ceruicibus, crebrescentibus suspiriis, subleuatis reuerenter ac plerumque semiclausis luminibus, a fidelibus est currendum? Non igitur consequens est ut pro eo quod illi basilicam pinxisse dicuntur, imagines adorentur. Potest etiam huic illorum obiectioni aliud rationabiliter opponi, ut illorum assertio sicut aliis obiectionibus nequiuit muniri, ita etiam nec hac quoque depicta ab Epiphanii discipulis basilica ualeat astrui, presertim cum etsi eiusdem sancti uiri discipulorum consensus a se inditas parietibus picturas adorare censuisset, nullam eius uim censura haberet, quoniam  plerumque a bonis magistris bene discipuli educati, postmodum neglecta institutione magistrorum efficiuntur peruersi. Quod si solerti indagatione queratur, sacrarum litterarum exemplis approbabitur. Elisei igitur uiri sancti et duplicis Elie spiritu ditati discipulo tantus pecunie amor irrepsit, ut percepto alienigene munere a magistro spreto exitiabilis etiam egritudo eum fedarit. Non illum prophetica allocutio, non magistri eruditio, non signorum terribilium ostensio, non tanti prophete communis habitatio a tante pestis, id est auaritie, labe compescuit, sed auaritia que eum inuasit, lepram quoque ei cum Syri censu inussit. Iudam etiam, de quo per Prophetam scriptum est: Homo pacis mee qui  edebat panem meum ampliauit aduersum me supplantationem ; cui quondam dictum est: Tu uero homo unanimis, dux meus et notus meus, qui simul mecum dulces capiebas cibos , neglecta boni magistri eruditione, et reuera boni, qui de se ipso dixit: An oculus tuus nequam est, quia ego bonus sum ? et cui per Dauid dicitur: Bonus es, Domine, bonitatem tuam doce me; de quo etiam per Ieremiam dicitur: Bonus est Dominus sperantibus in se, anime querenti illum , adeo capacis uel maxime rapacis auaritie furor arripuit, ut magistrum prodere non distulerit, quem non uerba celestia, non uite fontis inundatio, non signorum exhibitio, non apostolica societas, non apostolici nominis dignitas a tanti sceleris  perpetratione cohibuit; qui, cognita sui sceleris nequitia, indignam uitam digna morte finiuit; de quo ait Sedulius:

Tunc uir apostolicus, nunc uilis apostata factus.
Nicolaus quoque discipulus apostolorum et inter septem una cum beato Stephano in diaconi ministerium consecratus, neglectis postmodum bonorum magistrorum doctrinis, siue bonorum condiaconorum societatibus, heresiarches est effectus, et qui bonorum operum exercitia exemplis siue uerbis, ut pote discipulus apostolorum, instituere debuit, permutatis in contrarium uicibus ipse nefande heresis scelus instituit, de qua in Apocalypsi scribitur: Sed hoc habes quod odisti facta Nicolaitarum, que et ego odi . Si ergo boni prophete malus discipulus  propter auaritiam reprobatur, et boni magistri, Domini scilicet et Saluatoris nostri, discipulus fur et proditor effectus abominatur, et sanctorum apostolorum malus discipulus propter impium dogma a se institutum exsecratur, quid mirum si a bono magistro Epiphanio picturarum adorationem instituendo mali discipuli efficiuntur? Et hoc dicentes non eos reprobos iudicamus, quippe cum eorum uitam et conuersationem nesciamus, sed proposita conditionali particula, si picturas adorare censuerunt, in eo eos erroneos asseueramus. Aspiciamus ergo Nouatum Cypriani episcopi presbyterum Nouatianam heresem condidisse, et suum arbitrium secutum sancti magistri monita spreuisse; Arium quoque a catholico magistro eruditum nouimus fuisse, et postmodum  exitiabilis dogmatis grana seminasse. Quid de singulis referam? pene omnes heresiarchas catholicorum constat fuisse discipulos, quia nequaquam in suo nomine poterat heresim quis titulare, nisi illam suo arbitrio reperisset. Quibus exemplis colligitur, nil sancti Epiphanii discipulis magistri sanctitatem profuisse, si ab ecclesiasticis constitutionibus spreta boni magistri eruditione creduntur deuiasse.



CAPUT XX. Quod adulatorie imperatorem suum siue matrem eius apostolis cequare nisi sunt dicentes: Sicut olim salutis nostre rector et perfector iehsu proprios suos apostolos sancti Spiritus induens uirtute emisit, sicut et nunc suos placabiles et apostolorum similes fideles nostros imperatores erexit de eodem Spiritu prudentes factos, et idoneos existentes uirtute ad perfectionem nostram.


Sessuros cum Domino apostolos ad iudicandum eiusdem Domini ueridica uoce reperimus: uos, inquit, qui secuti estis me, in regeneratione cum sederit Filius hominis in sede maiestatis sue, sedebitis super duodecim thronos, iudicantes duodecim tribus Isrel , eosque se elegisse de mundo, ut de mundo non essent, sed ut fructum plurimum afferrent, ipse Dominus attestatur: Ego uos, inquiens, de mundo elegi ut de mundo non essetis, et ego elegi uos ut fructum plurimum afferatis, et fructus uester maneat in eternum ; illos esse sal terre , condimentum uidelicet populi, quo insulsa queque condiuntur, et insapida saporantur; eos lucem mundi,  qui uere lucis, hoc est Christi, fulgore sue predicationis uerbis mundi tenebras, diffidentie uidelicet caliginem, irradiarunt, manifestum est; illis a Domino et in terra per insufflationem datur, et e celo in igne linguarumque diuisione Spiritus sancti ad innuendam Dei et proximi dilectionem emittitur; illis soluendi ligandique, peccata remittendi et retinendi, mortuos suscitandi, demones eiiciendi, infirmos curandi, ceteraque huiuscemodi opera faciendi datur potestas, et omnes gentes docendi, et in nomine sancte Trinitatis baptizandi confertur auctoritas; illis gaudere iussum est, quod nomina eorum eterne uite celestis liber inserta teneat; illis dictum est: Beati oculi qui uident que uos uidetis, et aures que audiunt que auditis , quia uidelicet  secundum eiusdem Domini et Saluatoris nostri Iesu Christi ueracissimum testimonium, multi prophete et reges uoluerunt uidere que illi uidebant, et audire que illi audiebant, quoniam omnium patriarcharum et prophetarum egregii cetus, quanquam redemptorem mundi uenturum pro salute mundi prophetie spiritus eruditione scirent, eumque interioris intuitus oculo quodammodo cernerent, eum tamen quem corporaliter uenturum sciebant, corporaliter cernere estuabant. Qui dum tot meritorum insignibus emineant, totque beatitudinum excellentia polleant, incassum eis illi quorum errores discutimus, imperatores suos assimilare affectant. Liquido namque patet apostolos prophetis prelatos esse; si apostolis imperatores eorum, ut illi somniant, similes  sunt, prophetis preferuntur, qui Christum, quem corporaliter uenturum sciebant, corporaliter non uiderunt; si prophetis preferuntur, redemptorem mundi corporaliter uiderunt; redemptorem autem mundi eos corporaliter non uidisse, euidentissime patet: non igitur prophetis imperatores eorum preferuntur, nec apostolis, ut illi dicunt, similes sunt. Quomodo ergo apostolis queant assimilari, cum non solum non sint eis similibus meritis equiparati, similique sanctitatis nitore prediti, uerum etiam eorum sacratissimis predicationibus in pluribus uideantur obniti? Aut quomodo poterunt eorum esse similes, quorum negligunt esse sequaces? Illi sectati sunt celestia perpetimque mansura, isti sectantur terrestria queque et  caduca; illi, spreto mundo, Domino adherere maluerunt, isti mundi pompis eiusque fumeis gaudiis adherentes, plerumque Domini precepta spernunt; illi persecutionem propter iustitiam patiebantur, isti plerumque propter iniustitiam persequuntur; illi tradebantur in conciliis, et flagellabantur in synagogis, isti predicantur in subiectis urbibus, et collaudantur in populis; illorum epistole eterne uite commercia gerentes ducebantur legende per prouincias et regiones, istorum imagines et effigies gentilicum et obsoletum quemdam errorem referentes adorande circumferuntur per uicos et ciuitates; illi beati fore a Domino dicti sunt, cum eos odissent homines, et persecuti fuissent, et omne malum aduersus eos mentientes dixissent, isti in eo se beatos putant,  quod se diligi sibique parere, seque collaudari ab hominibus uidentur; illis dicitur: Beati qui nunc fletis, quia ridebitis ; istis dicitur: Risus dolore miscetur, et extrema gaudii luctus occupat ; illi gaudente mundo contristati sunt, contristato denuo mundo gauisuri sunt, isti gaudente mundo gaudent, contristato mundo contristabuntur; illi euntes in mundum, cuius figuram preterituram predicabant, eius noxios actus flebant, mittentes eterni fructus semina, isti in mundo fundati de prosperitate mundi gaudentes, amplexantur presentis uite prospera; illi uenientes ad iudicium uenient in exsultatione, securi de eterna remuneratione, portantes manipulos hominum per suam predicationem conuersorum, isti uenient cum magno tremore reddituri  rationem operum suorum. Sed quid amplius immoramur? quid longius euagamur? quid de ingentibus siluis modicos flores colligimus, quorum nec millesimam quidem partem colligere ualemus? Tanta est distantia inter apostolos et imperatores, quanta inter sanctos et peccatores, et cum apostoli emineant noui testamenti sanctis omnibus, multo amplius eminere creduntur peccatoribus. O adulatio, cur tanta presumis? O oleum rancoris potius exuberans nidorem, quam lenitatis aut nectaris nitorem! a sacerdotibus uenderis, a presulibus in lectorum quorumdam capita illinis, et quod Propheta sibi adhiberi exhorruit: Oleum, inquiens, peccatorum non impinguet caput meum , id pontificum cetus imperatorum capitibus indit, et quod euangelice  uirgines emendum dixerunt a uenditoribus, hoc, proh dolor! fideles et maxime populi rectores emunt a presulibus. Quod ergo ex eodem Spiritu, id est a sancto Spiritu, eosdem imperatores, prudentes et idoneos factos esse uirtute ad perfectionem suam fatentur, manifestum est omnes fideles qui ueraciter Christiani sunt, sanctum habere Spiritum, dicente Apostolo: Quisquis Spiritum Christi non habet, hic non est eius , quod Spiritus sancti donum et post baptismum per manus impositionem infunditur, et uite munditia secundum meritorum distantiam singulis distribuitur, dicente uase electionis: Unicuique data est gratia secundum mensuram . Quanquam igitur in alio loco scribatur: Non enim ad mensuram dat Deus Spiritum , ad  mensuram tamen fidelibus quibusque impertitur; quod autem ait: Non enim ad mensuram dat Deus Spiritum, hoc de solo Filio qui consubstantialis est Patri et Spiritui sancto intelligatur, cui non ad mensuram spiritus datur, quoniam iuxta Pauli uocem: In ipso habitare corporaliter omnis plenitudo diuinitatis creditur . Quod autem ad mensuram dari Spiritus et singulis singula distribuere, prout uult, dicitur, hoc de fidelibus quibusque dictum esse absque ambiguitate accipitur. Sed quamuis unumquemque catholicorum constet habere Spiritum sanctum, iuxta quod superius memorauimus et exemplis illustrauimus, nullum tamen nostre etatis hominem secundum apostolice mensure gratiam  Spiritum sanctum accepisse dicere audemus, aut affirmare ualemus.



CAPUT XXI. De eo quod dixerunt: Habet enim prophetia: Ecce uirgo in utero accipiet, et pariet filium , hanc autem prophetiam in imaginem nos uidentes, uidelicet uirginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? In tale osculum dignos enim nosipsos faciamus adorationis, ut non accedentes indigni Oze supplicium subeamus.

Prophetia, que uirginem concepturam et filium parituram intonat, non iam in incertis et ambiguis est querenda, sed in pectore retinenda, nec eius arcana  mysteria sunt in picturis, sed in diuinis litteris earumque explanatoribus, apostolis uidelicet eorumque successoribus, inuestiganda, et fide potius quam oculis intuenda. Non enim idem nobilissimus uates Isaias Euangelii nobis potius quam prophetie referens saporem ait: Nisi pinxeritis et adoraueritis imagines, non permanebitis; sed ait, Si non credideritis, non permanebitis . Manifestum itaque est, eum qui in mandatis diuinis fidei integritate uult permanere, et ad eternam remunerationem uenire, instrumenta per que ad hec ueniat non in parietibus, non in tabulis, non in picturis, non in quibuslibet uisibilibus rebus, sed in corde per fidem, in ore per confessionem, in opere per bonorum actuum exhibitionem habere debere, et credere uirginem  que Saluatorem protulit mundi, non in mundanorum artificum operibus, sed in eterni et inenarrabilis artificis opere, id est, in celestibus sedibus esse. Unde necesse est ut quisquis eam adorare desiderat, non in colorum fucis, non in materialibus opificiis, non in quibuslibet officinis, sed illo mentis aciem figat, quo eam cum Christo regnare constat. Nam dum illi dixerint: Hanc autem prophetiam in imaginem nos uidentes, uidelicet uirginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? et nos pene eadem uerba sono, non sensu, secuti ingerimus. Hanc autem picturam in tabula aut pariete cernentes, uirginem uidelicet depictam puerum in ulnis ferentem, quomodo presumemus rem  insensatam adorare, et opus cuiuslibet artificis osculari? Quis indisciplinatus tale facinus perpetrare audebit, ut adorationem soli creatori debitam creaturis impendat, et dum uult fauere picturis, sacris renitatur Scripturis? Esto, imago sancte Dei genitricis adoranda est, unde scire possumus que sit eius imago, aut quibus indiciis a ceteris imaginibus dirimatur? quippe cum nulla in omnibus differentia preter artificum experientiam, et eorum quibus operentur opificia, materiarumque qualitatem inueniatur. Cum ergo depictam pulchram quamdam feminam puerum in ulnis tenere cernimus, si superscriptio necdum facta sit, aut quondam facta casu quodam demolita, qua industria discernere ualemus, utrum Sara sit Isaac tenens, aut Rebecca Iacob ferens,  aut Betsabee Salomonem iactans, aut Elisabeth Ioannem baiulans, aut quelibet mulier paruulum suum tenens? Et ut ad gentiles fabulas ueniamus, que plerumque depicte inueniantur, unde scire ualemus utrum uenus sit Aenean tenens, an Alcmena Herculem portans, an Andromacha Astyanacta gerens? Nam si pro alia alia adoratur, dementia est; si tamen ea que adoranda penitus non est, adoratur, uesania est: quod utrumque cauendum est. Pingitur etiam eadem beata uirgo qualiter aselli gestamine uecta, puerum in ulnis ferens Ioseph preuio in Aegyptum descenderit, qualiterue ex Aegypto ad terram Isrel redierit , nunquidnam hec omnia adoranda sunt? Cum ergo in quolibet horum imago sancte uirginis puerum tenentis pecualis animantis tergo suscepta adoratur, nunquid non ipsius animantis cum ea imago adoratur? nullo enim pacto in adorando utriusque imaginis, uirginis uidelicet, siue animantis, quedam potest fieri diremptio; presertim cum unius sint materie, unoque artificis ingenio compaginate, aut utriusque adoratio est spernenda, aut utreque sunt adorande. Sed dicet fortasse spinosulus aliquis: Hec assertio adorandi animantis frustranda est, quoniam cum quemlibet hominem cathedra susceptum aut baculo innixum causa salutationis adoramus, non cum eo cathedram neque  baculum adorare monstramur, sed homine salutato illa insalutata remanere creduntur. Cuius spinule hoc modo quassande sunt: Alia est definitio hominis, alia baculi siue cathedre: quoniam quidem homo definitur ita, Homo est animal rationale, mortale, risibile, et cetera huiuscemodi; cathedra uero uel baculus non eodem modo definiuntur, sed uires sensu uitaque carentes, pro artificis experientia uel uoluntate ad officia quibus necessaria sunt preparata, et cetera huiuscemodi; ubi liquido patet aliud esse rationalem hominem salutando adorare, aliud cadram uel baculum, ut pote res insentatas, insalutata relinquere. In definitione uero uirginee siue pecualis animantis imaginis, cum utreque sint sensu uitaque  carentes, ex una materia facte, uno eodemque artifice formate, ita sibi mutuo coherentes ut sine materie, in qua in subiecto sunt, discidio ab inuicem nequeant separari, pene nulla est in definiendo distantia. In quibus cum tanta sit parilitas, tanta societas, tanta materie unio, aut utriusque adoratio est suscipienda, aut utriusque spernenda. Cum ergo altera ab altera dirimi sine discidio nequeat, et utreque, ne forte animantis imago adoretur, adorari non debeant, restat ut utreque adorationis honore careant, et ornamentorum solummodo in basilicis aut in quibuslibet locis loca teneant, et aspicientibus rerum gestarum memoriam prebeant, quoniam cum tot diuerticulis in tantos errores imaginum adoratio uergat, nulla eam stare intra sanctam  Ecclesiam perspicua ratio monstrat. Hortantur ergo illi se mutuo, ut digni efficiantur ad oscula siue adorationes rerum sensu carentium, dicentes: In tale osculum dignos enim nosipsos faciamus adorationis, ut non accedentes indigni Oze supplicium subeamus. Nos denique dignos nos faciamus ad adorandam diuinam maiestatem, imo ab eo digni efficiamur a quo est bene uelle et perficere, et ut ueri adoratores non secundum eorum uanitatem adoremus Dominum in quadam imagine, sed in spiritu et ueritate, dicente ipsa ueritate: ueri adoratores adorabunt Patrem in spiritu et ueritate . Quod uero se ideo ad oscula et adorationes imaginum dignos effici monent, ne forte Oze penam luant, uideant ne illius presumptionis causa, qua et ille  arcam Domini absque suo adminiculo casuram putauit, et isti nichilominus diuini cultus regionem absque imaginum adminiculo frustrandam putant, eius exitiabilis pene sententiam subeant: quippe cum nec illa ne rueret, eius fulcimine indiguerit, nec ista ut firmius stet, illarum fulcimine indigeat; et sicut illa nullam Deo indigentiam patiente absque aliquo sui casu Oze sustentaculo uacante illapsa ferebatur, ita nimirum ista Domino gubernante absque ullo naufragio imaginum opitulatione postposita intemerata seruatur. Quid ergo est arce testamenti Domini que a Domino gubernabatur, ne casum pateretur, manum uelle subponere, nisi catholice religioni que a Domino utique regitur, ne inter huius uite itinera titubet, imaginum adorationem  uelle admittere? Aut cui assimilari potest Oza, qui absque sacerdotum et conleuitarum consilio quadam presumptibili cura nouum arce Domini uoluit sustentaculum prestare, nisi istis qui absque sanctorum Patrum doctrina et consacerdotum per diuersas mundi partes constitutorum consensu arrogantia quadam et superciliosa intentione nouam Christiane religioni imaginum adorationem nituntur inserere? Perdidit igitur uitam qui arcam Dei tumide sustentare affectauit, quia qui Deum qui ubique totus est, ubique mirabilis, re aliqua indigere in qua adoretur credit, eumque in rebus uisibilibus adorat, cauendum est ne tunc uitam perdat, cum eius uitalibus monitis procaci mente resistit. Leuites ergo  isdem recte Oza dicitur qui robustus interpretatur, quia presumptores quique, nisi audaci mente robustos se crederent, nequaquam synodos in quibus adorandarum imaginum noua constitutio censeretur, agitarent.



CAPUT XXII. De eo quod nec sibi ipsis parcunt, cum parentibus suis iniuriam inferunt dicentes: Pro uero tritico zizania ecclesiasticis agris seminauerunt, uinum miscuerunt aque, et proximum potauerunt subuersionem turbulentam, et lupi Arabici existentes pellem ouium subsannauerunt indueri, et ueritatem pretereuntes mendacium amplexi sunt, sed oua aspidum iactauerunt, et tela aranei secundum prophetam texuerunt, et qui sperat oua eorum comedere, confringens caudam inueniet, et in eo basiliscum uenenum et flatum mortiferum repletum.

Intemperata eorum uecordia sicut in ceteris ita et  in hoc quoque deliramento reprehenditur, eo quod maiores suos pro tritico zizania seuisse ecclesiasticis agris, uinumque aque miscuisse et proximos potasse turbulento potu dixerunt, presertim cum in hoc negotio pene in omnibus in quibus illi deliquisse creduntur, isti non solum ea non emendasse, uerum etiam amplius deliquisse perhibeantur; denique secundum petam qui ait:

Pro molli uiola, pro purpureo narcisso,
Carduus et spinis surgat paliurus acutis, uIRG. Eglog. u.
istorum maioribus pro tritico surrexerunt zizania, istis uero pro tritico zizaniis necdum euulsis paliurus surrexit, quia uidelicet prophetice et euangelice siue apostolice predicationis neglecto tritico, in qua et loca diuinis cultibus mancipata exornari censentur, et  solius Dei cultus et adoratio commendatur, aut in ornamentorum a basilicis abolitione, aut in eorumdem ornamentorum adoratione, zizaniorum amentium et paliuri spinosi perniciosum dogma percepisse monstrantur, et qui debuerant frumento diuini uerbi mentes fidelium illius satietatis que sine fastidio est, plenitudine reficere, illo dogmate eas, quod ingenti fastidio et amentiam nutrit et errorum aculeos ingerit, nituntur inficere. uino etiam aquam maiores suos miscuisse turbulentumque potum proximis profati sunt propinasse: quibus non absque ratione obiici potest, quod maiores eorum uinum sacri eloquii, quo uti debuerant, aque permixtione insapidum effecerunt, cum ornamenta a basilicis abolenda sanxerunt,  isti uero eiusdem uini potum a prodecessoribus aqua uitiatum ueneno acuerunt, cum se imagines adoraturos eisque seruitium exhibituros professi, earumque adorationem spernentes anathematibus condemnare conati sunt. Deinde turbulentum potum utrique proximis propinare non erubescunt, cum predicationem suam, quam sacris eloquiis et bonorum operum exemplis exornare debuerant, uanis et extraordinariis constitutionibus uitiare non differunt, eamque et presentibus uita uel actu monstrare et memorie posteritatis scriptis mandare non metuunt. Quod uero eos sub pellibus ouium lupos celare, et spreta ueritate mendacium amplecti asseuerant, idipsum in se ipsis fieri conspicient, si diligenter aduertant. Nam dum illi magnam se sanctitatem habere fingentes, eius  quasi zelo accensi imagines ab ecclesiis ut pote ne adorarentur que non ad adorandum ab antiquis posite fuerant abdicauerunt, et isti eas quasi nimie sanctitatis amore accensi adorandas statuunt, nec sibi catholice fidei carismata sufficere putant, nisi eis seruitium adorationis exhibeant, cum tamen utrique uane laudis appetitu id agant, quid aliud faciunt nisi sub pellibus ouium lupos tegunt? quia nimirum dum foris aut zelum aut studium sanctitatis simulant, introrsus lupinam rabiem qua ceteris eminere ambiunt, eosque anathematum dentibus rodunt, habere se monstrant: ueritatem itaque pretereuntes mendacium utrique amplectuntur, quia dum superbe et arroganter noua queque constituere anholant, nec humilitate duce antiquorum Patrum exempla sequuntur,  ab ea ueritate que fallere fallique nescit abscedunt, illique mendacio adherent de quo scriptum est: Ab initio mendax fuit et in ueritate non stetit . Quid ergo est ueritatem preterire, nisi Christi monitis, qui auctor humilitatis est, per iactantiam contraire? Quid est mendacium sequi, nisi eius qui auctor superbie est exempla in nouis et in illicitis constitutionibus illiciendo, et antiquis ac salutiferis traditionibus obnitendo, sectari? Quod quidem utrique tunc faciunt, cum superbie uento inflati aut frangendarum aut adorandarum imaginum errorem arripiunt. Porro quod maiores suos oua aspidum protulisse, et telam aranee texuisse asserunt, non mediocres sibi in hac parte contumelias inferunt: quippe cum ideo eorum oua sint, quoniam aut ab illis  sunt per carnis materiam propagati, aut studiis quibuslibet imbuti, aut certe per manuum impositionem in ecclesiasticis ordinibus consecrati; et ideo eorum tela sunt, quia ab illis aut ex traduce corporaliter, aut ex doctrina spiritaliter sunt orditi. Oua ergo aspidum et telam aranee se non immerito nuncupant, quia et aures suas obturant, ne Scripturarum uerba interiore aure audiant, que unius et solius Dei cultum et adorationem instituunt, et ad capiendas siue illiciendas animas nouarum et inutilium constitutionum telam predicatione ordiri et opere texere non metuunt, et secundum suam professionem, qui eadem oua esse desiderat, basiliscum introrsus inueniet, quia uidelicet quicunque eorum predicatione uti appetit, mortifere in eis traditionis flatum  reperit, et dum cupit famem uerbi predicatione solaturus quoddam reperire remedium, uitam perditurus interne salutis reperit dispendium. Ideo igitur eis in nostra disputatione parcere paruipendimus, quia eos sibimet in sua disputatione pepercisse minime reperimus, sed accepta ab illis reprehendendi materia suis eos spiculis iaculamur. Que omnia non sine dilectione facimus, sed hec agimus, quia eorum ab errore conuersionem inimus, si forte aliquando erroris sui portenta sequi contemnant, et uiam que ducit ad uitam perpetim tenendam appetant.



CAPUT XXIII. Inutilis et inerudita interpretatio eorum qui dum adorare et osculari unum esse affirmare uellent, dixerunt: Quique sanctorum principum nostre doctrine et eorum successores egregium patrum nostrorum, et has adorari uidelicet osculari, idipsum enim utrumque, communem uero Grece antique locutionis osculari et amplecti designat, et uoluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionis amicitie: quod enim quis diligit et adorat, et quod adorat omnino et diligit.


In differentia osculi et adorationis, que duo illi unum esse putant, non est plurimum laborandum, quoniam hec duo nomina tanto inter se distant, quanto et he res quarum hec nomina sunt inter se discrepant; et necessario magnam habent ab alterutro discretionem, cum et ipse res plerumque magnam inter se habeant diremptionem, presertim cum interdum et quod adoratur non osculetur, et  quod osculatur non adoretur. Adoratur enim Deus, sed non osculatur; uenerantur sancti qui e seculo cum triumphis meritorum migrauerunt, sed nec adorari debent cultu diuino, nec osculari possunt. Osculantur e contrario coniuges, liberi, nec non et serui, nec tamen adorantur. Manifestum namque est osculum et adorationem duarum rerum nomina esse. Quomodo ergo erit nominum tanta in sensu unitas, cum rerum in intellectu sit tanta diuersitas? Aut cur non possint uocabula differri in sensu, cum possint uocabulorum origines differri in actu? Non enim res sunt condite propter nomina, sed nomina propter res, nec credendum est ut res aptentur nominibus, sed nomina potius aptentur rebus, quoniam et protoplasto animantia adducta a Domino fuisse ut  uideret quid uocaret ea, leguntur; rebus enim a Deo conditis idem humani generis pater nomina dedit, non nominibus a se conditis res quibus ipsa nomina inderet ad se adductas perspexit. Plato denique philosophus nomina naturalia esse constituit, et hoc hinc probare contendit, quod quedam supellex et quodammodo instrumentum sint inuicem sensa prodendi, naturalium uero supellectiles sunt naturales, ut oculi instrumenta quidem sunt uidendi, qui uisus res naturalis est, quare oculos quoque naturales esse necesse est; ita etiam oratio rerum naturalium supellex est atque instrumentum, id est, sententiarum, quare ipsa quoque est naturalis. Aristoteles autem dicit non secundum naturam esse orationem, sed secundum placitum, quocirca nec esse orationem  supellectilem naturalem. Quod enim dicit non esse instrumentum, non dicit non per hoc instrumentum sensa proferri, sed tantum rem esse, orationem secundum positionem, per quam proprias sententias demonstremus. Idem quoque philosophus, cui in hac parte fides potissimum adhibenda est, in libro Perihermeniarum: »Nomen dicit esse uocem significatiuam secundum placitum sine tempore,« id est, nomen esse uocem. Sed uocum alie sunt que significant, alie que nichil significant; nomen autem significat id cuius nomen est: nomen igitur est uox significatiua. uocum significatiuarum alie sunt naturaliter, alie non naturaliter. Naturaliter est uox significatiua, ut ea que dolores naturaliter monstrat  aut gaudia, ut sunt interiectiones; non naturaliter uero significatiue uoces sunt, quas secundum positionem esse dicimus. Secundum positionem uero sunt, quas ipsi sibi homines posuerunt, sicut in superiore exemplo quod de Genesi sumpsimus, monstratum est, que singula sequi longissimum est. Osculum interea et adorationem, siue osculari et adorare, duas res esse plurimum interdum inter se distantes manifestum est. Secundum secularium litterarum magistros tria sunt ex quibus omnis collocutio disputatioque perficitur, res, intellectus, uoces. Res sunt quas animi ratione percipimus intellectuque discernimus, ut est adorare, uel osculari, uel aliquid huiusmodi. Intellectus uero est quidam animi uigor quo res ipsas addiscimus, et quid inter  se distent discernimus. uoces quibus id quod intellectu capimus significamus, ut pro eo quod est adorare dicimus adoratio, pro eo quod est osculari dicimus osculum. Est aliud quiddam quod significat uoces: he sunt littere; harum enim scriptio uocum significatio est. Cum igitur hec sunt quatuor, res, intellectus, uox, littera, rem concipit intellectus, intellectum uero uoces designant, ipsas uero uoces littere significant. Unde et prefatus Aristoteles in Perihermeniis suis ait: »Sunt ergo ea que sunt in uoce earum que sunt in anima passionum note; et ea que scribuntur, eorum que sunt in uoce; et quemadmodum nec littere omnibus eedem, sic nec eedem uoces: [a 84Kb] quarum autem he primum note, eedem omnibus passiones anime sunt, et quarum  he similitudines, res etiam eedem,« intellectus uidelicet, iuxta eruditissimi uiri Betii explanationem, animi quamdam passionem designans; »quoniam, ut idem Betius ait, nisi quamdam similitudinem rei quam quis intelligit, in anime ratione patiatur, nullus est intellectus. Cum enim uideo orbem uel quadratum, figuram eius mente concipio et eius mihi similitudo in anime ratione formatur, patiturque anima rei intellecte similitudinem. Unde fit ut intellectus et similitudo sit rei et anime passio.« Harum autem rursus quatuor, due sunt naturales, due secundum hominum positionem. uoces namque et littere secundum positionem sunt, intellectus autem et res naturaliter. Hoc illo approbatur, quod apud  diuersas gentes diuersis uocibus utitur et litteris, idcirco quoniam ipsi uoces quibus uterentur, et litteras quibus scriberent, composuerunt; intellectus autem et res nullus posuit, sed naturaliter sunt. Neque enim quod apud Romanos equus est, apud barbaros ceruus, sed apud diuersas gentes eadem rerum natura est. Propterea non quod nos intelligimus esse equum, canem barbari putant, sed eadem apud diuersissimas gentes substantiarum intellectuumque ratio est constituta. Quare due harum sunt secundum hominum positionem, id est uoces et littere, due secundum naturam, res et intellectus: quibus documentis monstratur non ideo adorationem et osculum unam rem esse, quamuis apud Grecos quamdam hec duo nomina habeant consonantiam. Plerumque  ergo duo uel plura nomina secundum synonyma unam significationem habent, plerumque etiam unum nomen: secundum homonyma duas uel plures res significat, nec tamen ideo rerum ordo confunditur aut quodammodo mutilatur, si eis ab hominibus secundum placitum diuersissimis modis nomina dantur. Adiungunt interea his duabus rebus tertiam rem, ut adorare, osculari et amplecti unum omnia  sint, sed sicut illa duo ab alterutro dirimuntur, ita nimirum hoc tertium ab illis duobus dirimitur, quia uidelicet quedam, ut superius memorauimus, adorantur, nec continuo osculantur, quedam osculantur nec continuo adorantur, pleraque amplectuntur que nec adorantur nec osculantur. Amplectitur quislibet quodam euentu lignum aut lapidem aut quamlibet rem, cui osculum ferre superfluum est, nec tamen eam adorat. Osculatur etiam aliquem priorum ad quem reuerentia cohibente uix accedere presumit, nec tamen eum amplectitur; quanto enim hec tria inter se mutuo in sensu distare cernuntur, tanto nimirum a ratione eadem exempla que ab illis ad ea unum esse probanda posita sunt distare noscuntur, quippe cum et illa inter se plurimam habeant  distantiam, et ista cum ratione nullam habeant consonantiam. Dicunt enim: Quique sanctorum principum nostre doctrine et eorum successores egregium patrum nostrorum, et has adorari uidelicet osculari, idipsum enim utrumque, communem uero Grece antique locutionis osculari et amplecti designat, et uoluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionem amicitie. O sensus confundens potius sententias quam ordinans, frangens potius uerba quam proferens! O acumen omni pistillo retunsius! O machera plumbea prius aciem retundens quam rem incidat cui incidende adhibetur! O ensis mallei potius referens tunsionem quam  gladii sectionem, frangens potius materias quam secans! O argumentatio nil affirmare preter suos auctores dementes esse ualens, nil proposite rei firmitatis exhibens, sed solummodo latores uecordes esse pandens. Ab eo quod est fero et offero adorare, osculari et amplecti unum esse astruere nititur, et prepositionum uires ignorans, que plerumque alias partes corrumpunt, plerumque ab aliis partibus corrumpuntur, plerumque et corrumpunt et corrumpuntur, interdum nec corrumpunt nec corrumpuntur, eisque significationes aliquando augent, aliquando minuunt, aliquando permutant, dum uana quedam astruenda appetit, uanis ea quibusdam assertionibus approbare contendit. Quis ergo ignoret offero, affero, infero, confero, aufero, defero, refero, suffero, differo,  profero, prefero, perfero, et cetera si qua sunt his similia, quanquam ab eo uerbo quod est fero ueniant, adhibitis et quadam ex parte corruptis prepositionibus diuersissimis effectibus inter se in sensu distare? Aut quis nesciat quod participo et adoro pene nullam sensus concordantiam habeant? firmo namque et confirmo, quanquam in sensu sint communia, ab ea tamen re, cui ab illis adhibentur, prorsus uidentur  esse extranea. De quibus omnibus si singillatim a nobis disputetur ita ut in scholis grammaticorum discitur, hec solummodo res uix unius libri textu tenebitur. Sed nec illud pretereundum est quod uanissimam argumentationem suam quadam friuola et inani conclusione, quasi quodam conuersibili syllogismo, conficere nisi sunt dicentes: quod enim diligit quis et adorat, et quod adorat omnino et diligit, nescientes ideo hec duo uicissim minime posse circumuerti, quod inequalia inter se sint, latiusque diligere quam adorare possit progredi. Diligit enim quis uxorem siue prolem, nec tamen adorat eam; diligit seruum, ancillam, equum, canem, accipitrem et cetera huiuscemodi, nec tamen adorat ea. Sicut ergo uerum est cum dicit, quod adorat quis et diligit,  non ita uerum esse potest cum dicit, quod diligit quis et adorat, non enim hec circumuersio rationabiliter stare potest, quoniam et unum illorum latius, ut diximus, protenditur, et nulla est in his tanta proprietas ut mutuo circumuerti credantur. Sicut ergo dici potest, conuerso ordine, quod hinnibile est equus est, et quod equus est hinnibile est, non sic recte dici potest, quod diligit quis et adorat, et quod adorat et diligit, quoniam et in eisdem topicis, ex quibus hec argumenta procedunt in eadem argumentatione que a consequentibus nominatur, in qua propositam rem aliquid ineuitabiliter consequitur, ut id quod de hinnibili et equo diximus, pleraque circumuerti possunt, nonnulla uero circumuerti nequaquam possunt. Circumuerti namque possunt  hec, ut si quis dicat: Si risibile est, consequens ineuitabiliter est ut homo sit, et si homo est necessario risibile est, et cetera his similia. Circumuerti autem nequaquam possunt hec, ut si quis dicat: Si dies est lucet, consequens quippe est ut si dies est luceat; si satiatus est, consequens est ut comedisse credatur; si ebrius, necessario potasse eum constat; si doctus est, consequens est ut didicisse dicatur; si adorat, consequens est ut id quod adorat diligat. Non enim dici potest, conuerso ordine, si lucet necessario dies est; si comedit, consequens est ut satiatus sit, cum plura luceant, nec tamen dies sit, et plerumque comestio nec dum ad satietatem perueniat; nec illud, si bibit ebrius est, si didicit  doctus est, si diligit adorat, cum interdum nec potatio ad ebrietatem, nec disciplina ad magisterium, nec dilectio ad adorationem pertingat. Ponantur ergo singula secundum dialecticorum experientiam, ut facilius appareat quantum inter se hec duo distent, uel qualiter hec circumuersio stare non possit. Sunt enim quatuor propositiones inter se quodammodo affecte, [a 44Kb] quas philosophi in quadrata formula spectandas scribere consueuerunt, ita uidelicet ut prime due sint, Omne quod diligit quis adorat, et, Nihil quod diligit quis adorat; cetere due, Quiddam quod diligit quis adorat, Quiddam quod diligit quis non adorat. Et prime due dicantur affirmatio uniuersalis et negatio uniuersalis, cetere due affirmatio particularis  et negatio particularis; due superiores omnino sibi contrarie sunt, cetere uero due inferiores subcontrarie sibi mutuo sunt, et affirmatio uniuersalis siue particularis subalterne, et negatio uniuersalis et particularis subalterne nichilominus dicantur. Ducantur deinde sensus indagationes quasi quedam linee angulares due, una ab hac affirmatione uniuersali, Omne quod diligit quis adorat, ad hanc negationem particularem, Quiddam quod diligit quis non adorat; altera ab hac particulari affirmatione, Quiddam quod diligit quis adorat, ad hanc uniuersalem negationem, Nihil quod diligit quis adorat, et sint inter se contrarie uel opposite: et his ita inter se pugnantibus cum utreque, id est, affirmatio uniuersalis et negatio particularis, siue affirmatio  particularis et negatio uniuersalis, uere esse non possint, una erit falsa, altera uera, sicque uera perimet falsam, et si illa fuerit uera, alia mox a ueritate discedet, dicente Apuleio philosopho Platonico Madaurensi, qui de huiuscemodi syllogistica industria in libro qui inscribitur, De perihermeniis Apulei, subtilissime disputauit. »Uniuersalis, inquit, utrauis particularem suam comprobata utique confirmat, reuicta non utique infirmat; particularis autem uersa uice [b 1Kb] uniuersalem suam reuicta utique infirmat, probata utique confirmat.« Sunt ergo in hac argumentatione due superiores uniuersales, id est, Omne quod diligit quis adorat, et, Nihil quod diligit quis adorat, false, quoniam, ut superius dictum est, multa diligit quis que non adorat, et aliqua de his que  diligit quis adorat; et sunt due inferiores particulares, id est, Quiddam quod diligit quis adorat, et Quiddam quod diligit quis non adorat, utreque uere, quoniam diligit quis Deum iuxta illud: Diliges Dominum Deum tuum ex toto corde tuo , et adorat eum, ex cuius sanctissima dilectione omnium uirtutum nutrimenta procedunt. Diligit quis proximum et salutationis officio adorat eum, et in eo approbatur uera esse propositio, Quiddam quod diligit quis adorat; approbatur etiam et hec uera esse, Quiddam quod diligit quis non adorat, iuxta exempla coniugis, prolis, equi, canis, accipitris, et cetera  que superius prolata sunt, que singula diliguntur, nec tamen adorantur. Uniuersales et inferiores particulares alternatim posite opponuntur sibi. Nam si falsa est hec affirmatio uniuersalis, Omne quod diligit quis adorat, uera est hec negatio particularis, Quiddam quod diligit quis non adorat; et si hec particularis negatio falsa est, affirmatio uniuersalis uera est. Et rursus si hec negatio uniuersalis, Nihil quod diligit quis adorat, falsa est, hec affirmatio particularis, Quiddam quod diligit quis adorat, uera est, et si ista uera non est, neque illa falsa est. Sunt autem due inferiores omnino uere: due igitur superiores penitus false esse credende sunt. De conuersione denique talium propositionum, de quibus et nos superius aliquantulum disputauimus, ita prefatus  philosophus dicit: »Conuersibiles propositiones dicuntur, uniuersalis abdicatiua et alterutra eius, id est, particularis dedicatiua, eo quod particule earum, subiectiua et declaratiua, possunt semper inter se seruare uices, permanente conditione ueritatis aut falsitatis. Nam ut est hec uera propositio, Nullus prudens impius, ita si conuertis partium uices, uerum erit, Nullus impius prudens; item ut falsum est, Nullus homo animal, ita et si conuertas falsum erit, Nullum animal homo. Pari ratione et particularis dedicatiua conuertitur, Quidam grammaticus homo est; et contra, Quidam homo grammaticus est: quod due cetere propositiones semper facere non possunt, quanquam interdum conuertantur, nec tamen idcirco conuersibiles dicuntur. Ergo unaqueque propositio  per omnes significationes reperienda est, an etiam conuersa congruat: nec innumere sunt iste, sed quinque sole: aut enim proprietas declaratur alicuius, aut genus, aut differentia, aut finis aut accidens.«

Ad hanc igitur illorum dictionem frustrandam, et nostram assertionem muniendam, multa huiuscemodi argumenta adhiberi poterant, et id quod adhibitum est latius poterat disseri, sed breuitatis causa hec et his similia omittuntur. Ideo namque argumentis ex industria dialectice artis uenientibus illorum assertionem cassare Domino auxiliante parauimus, quia eos nescio qua conuersione, quasi quadam syllogistica argumentatione, deliramenta sua roborare uoluisse comperimus.



CAPUT XXIu. De eo quod superciliose et indocte dixerunt: Similiter et qui ab Oriente uenerunt coniunximus in eadem Nicea metropoli, et presidentibus omnibus nobis caput fecimus Christum.


Superciliosissimum ac potius absurdissimum eorum dictum, qui se sibimet caput fecisse Christum gloriati sunt, dicentes, presidentibus omnibus nobis caput fecimus Christum, oppido reprehenditur, quippe cum idem Dominus, qui est caput Ecclesie, eamdem Ecclesiam ut sibi corpus esset asciuerit, non ab eadem Ecclesia ut caput esset ascitus sit. Ipse enim apostolis testatur dicens, Non uos me elegistis, sed ego elegi uos . Nam si secundum illorum socordiam Christus ab eis caput factus est, ab eis utique electus est; et si ab eis electus est, prefata  eiusdem Domini sententia eneruatur. Non autem prefata Domini sententia eneruatur: non igitur secundum eorum uanitatem Christus ab eis caput factus est. Unde cauendum est, ne forte isti ab eius sint immunes electione, qui eum se gloriantur fecisse caput, quoniam quidem, ut coniicimus, si ab eo electi essent non suam, sed eius gloriam quererent, nec rerum insensatarum, sed unius Dei adorationem predicarent. Ex fructibus enim arbor, iuxta ueritatis sententiam, cognoscitur, et plerumque in rerum naturis ab effectis efficientia cognoscuntur. Cum enim quis fumum uidet, ignem subesse non ambigit, aut cum uestigium alicuius animalis conspicit, idem animal transisse non nescit, et cum quis bonum opus uidet, id a Deo qui omnium bonorum auctor est,  esse non dubitat, et cum prauum quis conspicit, id antiqui hostis machinamentis esse perpetratum credit. Hoc quidem dicentes non de eorum electione aliquid temere iudicamus, cum plerumque bene condita male inueniantur deprauata, sed id penitus affirmamus, non eos ideo electos esse ut per eos noue ecclesiasticis rebus constitutiones inolescerent, et se Christum, qui omnium in se credentium uita est, sibi fecisse caput iactarent. Esto, ab eo electi, ab eo in sacerdotium constituti sunt, cur, non eum in humilitate sequuntur? Cur non eius potius quam suam gloriam querunt, qui se non suam, sed eius qui se misit gloriam quesisse testatus est? Cur supercilium deponere negligunt? Cur alta incompetenter appetunt? Cur Ecclesie prosperitatem ciuili  quodam bello perturbant? qui si antiquorum Patrum documentis uel exemplis contenti esse uellent, nec domesticam pacem erroneis constitutionibus irrumperent, nec sociorum qui secum contra hostes pugnaturi essent in se arma detorquerent. Hoc etenim inutile dictum, quo se Christum caput sibi fecisse somniant, quanquam fidei nil deroget, reprehensione tamen non caret. Neque enim eos tam immanis insanie credimus, ut eos id ita dixisse arbitremur, quasi ab illis idem Dominus sit factus. Quod quidem nulle fideles aures audire patiuntur: sed quia aliud significare uolentes aliud significauerunt, libuit nobis et id discutere quod sunt profati, et id indiscussum minime dimittere quod uoluisse putantur profari. uoluerunt namque, ni fallimur, dicere: Presidentibus  nobis, qui membra Christi sumus, omnem operis et spei nostre firmitatem in eo locauimus, qui est caput nostrum, eumque sequi decreuimus, uel si quid est huiuscemodi quod coniici potest, et eo quod dicere uoluerunt imperitie uiribus sibi sublato, dixerunt se Christum sibi fecisse caput, et de quo Ioannes euangelista dicit: Omnia per ipsum facta sunt , a se dicunt factum. In synodice namque constitutionis symbolo de eo dicitur: Natum, non factum , et Apostolus dicit: Qui factus est ei ex semine Dauid ; quod ita soluitur, quia in quantum Deus est, omnia per ipsum facta sunt, in quantum autem homo, et ipse factus est, dicente Salomone: Sapientia edificauit sibi domum  , id est, sapientia Dei Patris, sine qua Pater nunquam fuit, que non est ab eo facta, sed nata, Filius uidelicet qui unius est cum Patre substantie, edificauit sibi in uirginis utero corpus, quod templum nominauit, dicens: Soluite templum hoc, et cetera . Sed ne forte hec sententia illi sententie refragari uideatur que dicit: Quod enim in ea natum est de Spiritu sancto est , animaduertendum est quod inseparabilia sint opera Trinitatis, et quod facit Pater, facit Filius, facit et Spiritus sanctus, et sicut sunt unius maiestatis, unius substantie, unius uoluntatis, ita etiam sint unius operationis. Tota enim Trinitas operata est in incarnatione Domini, sed sola Filii persona suscepit carnem. Nam si effectu Spiritus sanctus factum est  corpus, quod et domum dici posse arbitramur, quare ad personam Christi relatum est, queri potest. Factum Filii factum Patris est, quia utriusque una uirtus est, simili modo etiam factum Spiritus sancti factum Filii Dei est, propter nature et uoluntatis unitatem. Siue enim Pater faciat, siue Filius, siue Spiritus sanctus, Trinitas est que operatur, et quidquid tres fecerint, Dei unius est operatio. Potest etiam et Ecclesia domus Christi accipi, quam edificauit sibi sanguine suo, ornauitque uirtutum gemmis et documentorum comptissimis ornamentis, quibus isti non contenti, dum quiddam nouum prorogare eius pulchritudini appetunt, feditatem ei potius quam pulchritudinem ingerere noscuntur.



CAPUT XXu. Contra eos qui dicunt, quod Epiphanius octuaginta capitula digessit de heresibus, qui tamen, si imagines adorare heresem sciret, id quoque inter hereses computaret.


In hoc etiam magnum se munimen adoratores seu cultores imaginum inuenisse rati sunt, eo quod Epiphanius quidam, qui heresum uarietates in LXXX capitulis distinxit, si imaginum adorationem heresem sciret, earumdem imaginum adoratores inter hereticos computaret. His armis nos, qui solius Dei cultu et adoratione contenti sumus, plectere nisi sunt, his iaculis nos confodere moliti sunt, his hastis nos debellare conati sunt, his ensibus nostre libertatis irruptores se fore crediderunt, ut quasi quodam argumento a genere per quamdam reflexionem  sumpto dicerent: Si ille, qui generaliter de cunctis heresibus disputauit, hoc heresem sciret, hoc quoque inter ceteras hereses sue disputationi insereret: non autem id inter hereses posuit quas digessit, non igitur pro herese tenendum est. Quibus nos e contrario respondendum putauimus, eosque propriorum armorum instrumentis Domino annuente debellare disposuimus, eademque pila que ab illis ad nos missa sunt, illis uibrantia detorquentes dirigere non grauabimur, dicentes: Si idem Epiphanius eos qui imaginum adorationem spernunt, hereticos sciret, in sua generali de heresibus disputatione eos inter hereticos procul dubio computaret; non  autem inter hereticos computauit: non igitur eos hereticos credidisse credendus est. Quod autem idem Epiphanius non solum imaginum adorationem spreuerit, uerum etiam eas in ecclesiis haberi noluerit, his indiciis declaratur. In epistola namque que ab illo ad Ioannem episcopum missa est, et a Hieronymo de Greco in Latinum eloquium translata, ita habetur: »Audiui quosdam murmurari contra me, quando simul pergebamus ad locum sanctum qui uocatur Bethel, ut ibi collectam tecum ex more ecclesiastico facerem, et uenissem [a 1Kb] ad uillam que dicitur Anablata, uidissemque ibi preteriens lucernam ardentem, et interrogassem qui locus esset didicissemque esse ecclesiam, et intrassem ut orarem, inueni ibi uelum pendens in foribus eiusdem ecclesie  tinctum atque depictum, et habens imaginem quasi Christi uel sancti cuiusdam, non enim satis memini cuius imago fuerit. Cum ergo hoc uidissem in ecclesia Christi contra auctoritatem Scripturarum, hominis pendere imaginem, scidi illud, et magis dedi consilium custodibus eiusdem loci, ut pauperem mortuum eo obuoluerent et efferrent; illique contra murmurantes dicerent: Si scindere uoluerat, iustum erat ut aliud daret uelum atque mutaret. Quod cum audissem, me daturum esse pollicitus sum, et illico esse missurum. Paululum autem morarum fuit in medio, dum quero optimum uelum pro eo mittere. Arbitrabar enim de Cypro mihi esse mittendum. Nunc autem misi quod potui reperire, et precor ut iubeas presbytero illius loci suscipere  uelum a latore, quod a nobis missum est, et deinceps precipere in ecclesia Christi istiusmodi uela, que contra religionem nostram ueniunt, non appendi. Decet enim honestatem tuam hanc magis habere sollicitudinem et scrupulositatem, que digna est Ecclesia Christi, et populis qui tibi crediti sunt.« Hanc enim sententiam de hoc negotio Epiphanii inuenimus, que utrum laudanda an uituperanda sit lectoris arbitrio conceditur. Ceterum ueniatur ad beatum Augustinum, interrogetur uir sapientissimus, inquiratur doctor eximius, dicat utrum quedam heresis imaginum adoratione utatur. Fecit enim idem uir uenerabilis librum de octuaginta nouem heresibus, inter quas due imaginum adorationem censuerunt, Simoniani uidelicet et Carpocratite. Quod  ut manifestius fiat, prefati doctoris sententie ita ut in eodem libro habentur, singillatim ponantur. Ait enim: »Simoniani a Simone Mago, qui baptizatus a Philippo diacono, sicut in Actibus apostolorum legitur, pecunia uoluit a sanctis apostolis emere, ut etiam per impositionem manus eius daretur Spiritus sanctus. Hic magicis fallaciis deceperat multos. Docebat autem detestandam turpitudinem, indifferenter utendi feminis, nec Deum mundum fecisse dicebat. Negabat etiam carnis resurrectionem, et asseuerabat se Christum, idemque Iouem se credi uolebat, Mineruam uero meretricem quamdam Selenen, quam  sibi sociam scelerum fecerat, imaginesque et suam et eiusdem meretricis discipulis suis prebebat adorandas: quas et Rome tanquam deorum simulacra auctoritate publica constituerat. In qua urbe beatus apostolus Petrus eum uera omnipotentis Dei uirtute exstinxit. Dixerat enim se in monte Sina legem Moysi in Patris persona dedisse Iudeis, tempore Tiberii in Filii persona putatiue apparuisse, postea se in linguis igneis Spiritum sanctum super apostolos uenisse: Christum autem nec uenisse, nec a Iudeis quidquam pertulisse.« Sicut enim heresis que ab eodem Simone exorta est, que Simoniaca uocatur, omnino a fidelibus spernitur, ita quoque adorandarum imaginum usus penitus spernendus est. Altera quoque heresis est, que hunc errorem percenset, quam  ita prefatus doctor scripsit. »Carpocratite a Carpocrate ceperunt, qui docebat omnem turpem operationem, omnemque adinuentionem peccati, nec aliter euadi atque transiri principatus et potestates quibus hec placent, ut possit ad celum superius perueniri. Hic etiam Iesum hominem tantummodo et de utroque sexu natum putasse perhibetur, sed accepisse talem animam, qua sciret ea que superna essent atque nuntiaret. Resurrectionem corporis simul cum lege abiiciebat. Negabat a Deo factum, sed a quibusdam uirtutibus mundum. Secte ipsius fuisse traditur socia quedam Marcellina, que colebat imagines Iesu et Pauli et Homeri et Pythagore, adorando incensumque ponendo.« Nam si forte aliquis huiusce erroris asseuerator dicet: Ideo imagines  adorare, inter hereses beatus Augustinus computauit, quia gentilium quorumdam, id est, Simonis et Selene, seu etiam Homeri et Pythagore, adorabant imagines, aduertat quod etiam imagines Iesu et Pauli adorasse dicuntur, et id ipsum inter hereses a prefato uiro computatum est. Nam si idem uir eximius imagines manufactas Domini siue apostolorum uel etiam quorumlibet sanctorum adorandas sciret, nunquam Iesu et Pauli imaginum adorationem inter hereses computaret.



CAPUT XXuI. Contra eos qui imagines sanctas et sacratas dicunt, easque in uiis siue in plateis, que plerumque pollute sunt, poni iubent.

 Iungunt itaque hi, de quibus sermo est, in hoc negotio duas res que sibi utrinque repugnant, cum uidelicet sepissime memoratas imagines sanctas et uenerandas nuncupant, easque in uiis siue in plateis, que plerumque pollute sunt, ponendas esse asseuerant. Sicut enim non conuenit luci et tenebris, calido et frigido, ita nimirum non conuenit sanctitati et contaminationi, puritati et impuritati. Unde magna ex parte eos errare constat, cum eas et sanctas esse asserunt, et in locis contaminatis statuendas esse decernunt. Patescit namque quodammodo in hoc eorum censura, qui eas in uiis siue in urbium uicorumque plateis poni percensent, quod he sanctitate careant, sicuti et carent, cum scilicet si sancte esse crede rentur, in locis sanctis poni censerentur. Omne sanctum  mundum est, nichil mundum impurum, nichil igitur sanctum impurum; et si hec impurorum locorum sedes secundum illorum censuram querunt, immunditiam, que sanctitati contraria est, non spernunt; et si immunditiam non spernunt, nequaquam sancte dici possunt. Si igitur impurorum locorum sedes querunt, sancte nuncupari nequaquam possunt. Nam ut cetera exempla taceamus, quibus doceri potest unamquamque rem non inconuenienti, sed conuenienti potius rei adhibendam esse debere, ipsorum etiam eloquentie principum precepta proferamus, qui in eloquentia hoc obseruandum penitus censuerunt, ut res, locus, tempus, persona consideretur, ne dicantur grauia leuibus, ne uerecunda inuerecundis, ne lasciua seriis, ne impudica pudicis, ne incesta  castis, ne ridicula tristibus, ne profana religiosis, sed omnia in eloquentie arte ita essent conuenientia, ut nil inconueniens, nil repugnans, sed singula pro locorum et temporum qualitate moderata manerent. Si ergo in eloquentie arte hoc ab oratoribus obseruari iussum est, multo magis nobis in nostre religionis cultibus obseruandum est, ut singula queque ad religionem pertinentia ita obseruentur, atque ita habeantur, prout ratio siue ordo exposcit.



CAPUT XXuII. Quod male pictis imaginibus imaginum cultores falli possunt, siue inquirendum ab eis qui pene omnem fidei Christiane prerogatiuam in imaginum adoratione siue cultu existimant, quid pauperibus faciendum sit, qui artificibus per quos imagines fiunt, omnino carent?

 Omnium artium institutio uaria habet exercitia, pictura autem ars est, picture igitur institutio uaria habet exercitia, et hanc exercentes qui pictores uocantur, alii plus, alii minus eam intelligunt, alii pulchriora, alii fediora in ea exercent opera; alii formosas, alii deformes componunt imagines. Unde nimirum colligitur, quod illi qui pene omnem fidei sue firmitatem in imaginibus ponunt, earumque adorationem inter bonorum operum instrumenta annumerare non erubescunt, et modo pulchras, modo fedas adorant imagines, quodammodo fallantur. Nam si quelibet imago quanto pulchrior est, tanto amplius habet sanctitatis atque uirtutis, necesse est ut ea que fedior est, minus habeat sanctitatis atque uirtutis; et si ea que fedior est minus habet, necesse est ut  fedissima quelibet aut nichil aut modicum habeat; et si ea que pulchrior est, ideo attentius adoratur, eo quod causa pulchritudinis amplius habet uirtutis, iam non eius sanctitas ex quadam religione, sed ex artificis uenit operatione. Et si ea que minus pulchra est, uel ea que nichil habet pulchritudinis, adoratur, ualde earum adoratores falluntur, cum uidelicet res pulchritudine carentes adorare percensent. Si ergo omnes et pulchras et minus pulchras, et nil pulchritudinis habentes equaliter adorare consequens est, iustitia, que unicuique suum tribuit, de rebus auferatur necesse est. Nam cum pulchras adorant imagines, casu aliquo quo putant se aliquid sanctum adorare, falluntur; cum uero deformes adorant picturas,  consulto falluntur, quippe cum res deformes pro sanctis rebus adorant. Siue igitur casu eas, siue consulto adorent, falluntur. Falluntur uere, et merito falluntur, qui cum Deus creator omnium se solum adorari censuerit, res quasdam sensu carentes adorare nituntur; et dum putant se in adorandis imaginibus quamdam sanctis exhibere uenerationem, soli diuine adorationi quamdam prorogant communionem. Quia igitur solus Deus adorandus sit, martyres uero uel quilibet sancti uenerandi potius sint quam adorandi, et in hoc opere iam diximus, et egregii doctoris Hieronymi documentis approbandum est: qui dum contra uigilantium quemdam hereticum, qui martyrum reliquias nequaquam dicebat esse uenerandas, scriberet, inter cetera ait: »Quis unquam,  o insanum caput, martyres adorauit?« Si ergo secundum eiusdem sententiam martyres non adorantur, multo minus eorum imagines a fidelibus adorande sunt. Quod uero in libro Regnorum Saul legitur Samuelem suscitatum a Pythonissa adorasse , deprehendi potest, non Samuelis anima fuisse suscitata, sed quedam prestigiosa diabolice fallacie imago regi Sauli apparuisse, siue in eo quod se adorari permiserit, quod utique uir sanctus facere non permitteret, siue etiam quia pessimo regi dixit, Crastina mecum eris, cum uidelicet idem immanissime nequitie rex non cum propheta moriens, sed cum diabolo futurus erat, qui quos in hoc seculo ad mala opera perpetranda illicit, secum in futuro ad eternas penas trahit. Rex itaque immanis meriti audiens,  in quo habitu esset excitatus, intellexit hunc esse Samuelem, quid intellexerit retulit, et quia non bene intellexit, contra Scripturam alium adorauit quam Dominum; et putans Samuelem, adorauit diabolum, ut fructum fallacie sue haberet Satanas. Hoc enim nititur ut adoretur quasi Deus. Si enim uere Samuel illi apparuisset, non utique uir iustus permisisset adorari, qui predicauerat Dominum solum esse adorandum. Et quomodo homo Dei, qui cum Abraham in refrigerio erat, dicebat ad uirum pestilentie dignum ardore gehenne, Cras mecum eris? His duobus titulis subtilitatem fallacie sue prodidit improuidus Satanas, quia et adorari se permisit sub habitu et nomine Samuelis, quod puto Samuel non permitteret,  et uirum peccatis pressum, cum magna distantia peccatorum et iustorum sit, cum Samuele iustissimo futurum mentitus est; uerum potest uideri, si de Samuelis nomine taceatur, quia Saul cum diabolo futurus erat: ad eum enim transmigrauit, quem adorauit, quanquam et a beato Augustino et ab aliis doctoribus diuersa de hac re opinentur, et liber Ecclesiasticus ad laudem Samuelis referat, eo quod mortuus prophetarit. Iam uero illi, qui pene omnem fidei Christiane prerogatiuam in imaginum adoratione siue cultu esse existimant, interrogandi  sunt, utrum ideo quilibet pauperes fidei sue patiantur iacturam, eo quod census indigentia pressi non habeant facultatem qua suscipiant picturam? Si ergo inops quilibet ideo bonorum meritorum erit expers, quia rebus, quibus imagines adipiscatur, caret, locuples ideo auctioris meriti prerogatiuam subiet, eo quod rebus quibus picture emantur abundat; et si iste pro rebus, non pro meritis, aut penas aut premia suscipiet, et ille pro indigentia non pro operibus iudicabitur, imaginum adoratio magnam in Christiana religione arcem conscendet, et iustitia, que merita cuiuslibet, non res explorat, uires magna ex parte amittet. Que omnia dum nulla rerum consequentia approbari possint, restat ut imaginum cultus nullum in Christiana religione tenere  credatur principatum.



CAPUT XXuIII. Quod frustra suam synodum uniuersalem nominant, quam tamen constat ab uniuersali non fuisse aggregatam Ecclesia.

Inter cetera deliramenta que in eadem synodo uel gesta uel scripta dicuntur, hoc quoque non omnibus eorum deliramentis minus est, quod eamdem synodum uniuersalem nuncupant, cum neque uniuersalis fidei inconuulsam habeat puritatem, neque per uniuersarum Ecclesiarum gesta constet auctoritatem. [a 18Kb] Sicut enim Ecclesia uniuersalis est que Greco eloquio catholica dicitur, ita nimirum omne quidquid ab eius unitate non discedit, catholicum nuncupari potest. Omnis enim doctrina Christiana uel quelibet  constitutio siue traditio talis esse debet, ut uniuersali conueniat Ecclesie: quod nequaquam heretici obseruauerunt, qui per diuersas mundi partes aliquibus regionum partibus coarctati conuenticula quedam statuerunt, quibus et se et quamplures [Hincm., plurimos] ab ecclesiastice unitatis consortio segregauerunt. Cum ergo duarum et trium prouinciarum presules in unum conueniunt, si antiquorum canonum institutione muniti aliquid predicationis aut dogmatis statuunt [instituunt], quod tamen ab antiquorum Patrum dogmatibus non discrepat, catholicum est quod faciunt, et fortasse dici potest uniuersale, quoniam quamuis non sit ab uniuersi orbis presulibus actum, tamen ab uniuersorum fide et traditione non discrepat: quod crebro factum in plerisque  mundi partibus, quibusdam necessitatibus incumbentibus, scimus. Multa enim concilia gesta sunt, quorum institutionibus sancta munitur et corroboratur Ecclesia. Si uero duarum aut trium prouinciarum presules in unum conuenientes noua quedam statuere cupientes, conuenticula quedam faciunt, quia non cum uniuersi orbis Ecclesia sentiunt, sed ab ea quadam ex parte dissentiunt, non est catholicum quod faciunt, et ideo uniuersale nuncupari non potest. Omne quod ecclesiasticum est, catholicum est,  et omne quod catholicum est, uniuersale est; omne autem quod uniuersale est, profanis uocum nouitatibus caret: omne igitur quod ecclesiasticum est, profanis uocum nouitatibus caret. Nam si [Et si] hec synodus uocum nouitatibus careret, et antiquorum Patrum dogmatibus contenta esset, uniuersalis dici poterat. Non autem antiquorum Patrum dogmatibus contenta est, non igitur uniuersalis dici potest. Uniuersitas namque ab uno cognominatur, quod uno multoties uerso propagatur. Nam multitudo unitatum uertendo in unum collecta uniuersitas efficitur. Uniuersalem plane eamdem synodum non cunctaremur profiteri, nisi eam uniuersalis Ecclesie dogmatibus sentiremus refragari.



CAPUT XXIX.


[a 2Kb] Sciat dominus apostolicus et Pater noster, et cuncta simul Romanorum Ecclesia, ut secundum quod continet epistola beatissimi Gregorii quam ad Serenum Massiliensem episcopum direxit: Permittimus imagines sanctorum quicunque eas formare uoluerint, tam in ecclesia quam extra ecclesiam, propter amorem Dei et sanctorum eius; adorare uero eas nequaquam cogimus qui noluerint; frangere uel destruere eas etiam si quis uoluerit, non permittimus. Et quia sensum sanctissimi Gregorii sequi in hac epistola uniuersalem catholicam Ecclesiam Deo placitam indubitanter libere profitemur.


 EXPLICIT FELICITER.



APPENDIX AD B. CAROLI MAGNI CAPITULARE DE IMAGINIBUS.





EPISTOLA ADRIANI PAPAE AD BEATUM CAROLUM REGEM DE IMAGINIBUS. Qua confutantur illi qui synodum Nicenam secundam oppugnarunt.


 Domino excellentissimo filio nostroque spirituali compatri Carolo regi Francorum et Longobardorum ac patricio Romanorum, Adrianus papa.

Dominus ac Redemptor noster, qui prouido suo consilio auctor est, dignatus est de celis ex sinu Patris descendere . . . . Euangelium scientibus liquet quod uoce Dominica sancto et omnium apostolorum principi Petro claues regni celorum, et totius Ecclesie cura commissa est. Ipsi quippe dicitur: Petre, amas me? Pasce oues meas . Ipsi dicitur: Ecce Satanas expetiuit cribrare uos sicut triticum; et ego pro te rogaui, Petre, ut non deficiat fides tua: et tu aliquando conuersus confirma fratres tuos . Ipsi dicitur: Tu es Petrus, et super hanc petram edificabo  Ecclesiam meam, et porte inferi non preualebunt aduersus eam: et tibi dabo claues regni celorum: et quodcunque ligaueris super terram, erit ligatum et in celo: et quodcunque solueris super terram, solutum erit et in celo . Ecce cura ei totius Ecclesie et principatus committitur. Et ipse uices suas uicariis suis pontificibus relinquere dignoscitur Ecclesie curam gerendi. Nam etiam claues regni celestis accepit, et potestas ei ligandi et soluendi tribuitur. Unde fiducialiter freti existimus quod si uestra a Deo prefata regalis excellentia erga eius sanctam catholicam et apostolicam Romanam Ecclesiam et nos, ut cepit, usque in finem in amore et dilectione fideliter exstiterit, non solum eam ab omni peccati  macula abluens eripiet, sed etiam in hoc mundo super omnes barbaras gentes cum ea committentes suffragiis suis uictorias tribuet immensas, insuper et regnum celorum sine fine. Preterea directum a uestra clementissima precelsa regali potentia suscepimus fidelem familiarem uestrum, uidelicet Engilbertum abbatem et ministrum capelle, qui pene ab ipsis infantie rudimentis in palatio uestro enutritus est, et in omnibus consiliis uestris receptus; ut ideo sicut a uobis in omni familiaritate recipitur, ita et a nobis reciperetur et condecenter honoraretur. Unde pro nimio amore quem erga uestram mellifluam gerimus regalem excellentiam, sicut misistis cum nimio amore dulcedinis eximie, eum suscipientes, prout uoluit, et qualiter uoluit, cum magna familiaritate nobis enarrantem, aure placabili et mente benigna eum suscepimus, et quasi uestra corporali excellentia nobis narrante, nostrum ei patientius credidimus consilium, ad profectum sancte nostre Romane  Ecclesie et uestre a Deo protecte regalis potentie exaltationem. Inter que edidit nobis capitulare aduersum synodum que pro sacrarum imaginum erectione in Nicea acta est. Unde pro uestra melliflua regali dilectione per unumquodque capitulum responsum reddidimus: non quemlibet, absit, hominem defendentes, sed olitanam traditionem sancte catholice et apostolice Romane Ecclesie tenentes, priscam predecessorum nostrorum sanctorum pontificum sequimur doctrinam, recte fidei traditionem modis omnibus uindicantes.



IN ACTIONE TERTIA.

In primo quidem capitulo ferebatur, in eo quod dicit: »Et in Spiritum sanctum Dominum ac uiuificatorem, ex Patre per Filium procedentem.«

Reprehensio. Quod Tarasius non recte sentiat, qui Spiritum sanctum non ex Patre et Filio, secundum Niceni symboli fidem, sed ex Patre per Filium procedentem in sue credulitatis lectione profiteatur.

 Responsio. Hoc dogma Tarasius non per se explanauit, sed per doctrinam sanctorum Patrum confessus est: quorum capitula pro uestro nimio amore, quod [Pro quem. Hard.] erga uestram preerectissimam a Deo protectam regalem excellentiam gerimus, breuiter exaramus: scilicet sancti Athanasii de apparitione Domini in carne , inter cetera. »Et propter hoc insufflat in facie apostolorum, dicens: Accipite Spiritum sanctum , ut cognoscamus quia de plenitudine deitatis est qui dabatur Spiritus discipulis. In Christo enim, inquit, habitat, hoc est in carne eius, omnis plenitudo deitatis corporaliter , sicut et euangelista Ioannes dicit: Nos omnes ex plenitudine eius accepimus . Corporali enim specie sicut columba apparuit Spiritus sanctus , descendens et manens super eum. In nobis etenim primitie et pignus deitatis inhabitat, in Christo autem omnis plenitudo deitatis. Et ne  quis arbitretur quia quasi non habens ipse accipiebat: ipse enim sibi desuper mittebat, sicut Deus, et ipse sibi deorsum suscipiebat, sicut homo. Ab ipso ergo in ipsum descendebat, ex deitate eius in humanitatem eius.« Et post plura: »Manifestum est quia per ipsum omnia fecit Pater, per ipsum ergo eum suscitat, per ipsum eum sanctificat, et per ipsum eum exaltat, et per ipsum uitam dat.«

Item eiusdem sancti Athanasii de uirginitate, inter cetera: »Et in Spiritum sanctum, qui in Patre et Filio existens, qui a Patre emittitur, et per Filium datur.«

Item de Histor. eccles., lib. uII, Eusebii Cesariensis, post plura: »Gregorii martyris et episcopi Neocesaree fides: Unus Deus Pater uerbi uiuentis, sapientie subsistentis, et uirtutis sue, et figure, perfectus perfecti genitor, Pater Filii unigeniti. Unus Dominus, solus ex solo Deo, figura et imago deitatis, uerbum perpetrans, sapientia comprehendens omnia,  et uirtus qua tota creatura fieri potuit. Filius uerus ueri, et inuisibilis ex inuisibili, et incorruptibilis ex incorruptibili, et immortalis ex immortali, et sempiternus ex sempiterno. Unus Spiritus sanctus, ex Deo substantiam habens, et qui per Filium apparuit, imago Filii perfecti, perfecta uiuentium causa, sanctitas sanctificationis prestatrix, per quem Deus super omnia et in omnibus cognoscitur,« et cetera. Et non solum historiographus iste hanc memorat sancti Gregorii fidem, sed et maximus predicator sanctus Gregorius Nyssenus in sermone Greco mirifice atque splendide ea explanauit, qualiter, et a quibus eidem sancto Gregorio disposita atque ostensa et uisa est.

Item sancti Hilarii ex lib. uIII de Fide , inter cetera: »Cum Spiritus sanctus, qui et Spiritus Christi et Spiritus Dei est, res nature esse demonstretur unius, quero igitur quomodo non ex natura unum sunt? A Patre procedit Spiritus ueritatis, a Filio mittitur, et a Filio accipit,  sed omnia que habet Pater, et Filius. Et idcirco qui ab eo accipit, Dei Spiritus est, sed idem et Spiritus Christi est.« Et post pauca: »Est enim in nobis Spiritus Dei, sed et est in nobis Spiritus Christi, et cum Spiritus Christi inest, inest Spiritus Dei. Ita cum quod Dei est et Christi est, et cum quod Christi est Dei est, non potest aliud quid diuersum Christus esse quam Deus est. Deus igitur Christus est, unum cum Deo Christus: et illud euangelicum: Ego et Pater unum sumus, etc.« 

Item de epistola sancti Basilii ad Amphilochium episcopum Iconii , inter cetera: »Unum idem et Spiritum sanctum, et ipsum in unitate dictum per unum Filium uni Patri coniunctum, et per ipsum complens superlaudabilem et beatam Trinitatem.« Et post pauca: »Enimuero una Dei scientia est, ab uno Spiritu per unum Filium in uno Patre.« Et iterum: »Naturalis bonitas et secundum naturalem  sanctificationem, et regalem dignitatem, ex Patre per Unigenitum in Spiritu pertransit, etc.«

Item sancti Ambrosii ex lib. I  de Spiritu sancto, inter cetera: »uos autem baptizabimini Spiritu sancto.« Et post pauca: »Unitas ergo operationis, unitas predicationis, que non potest separari. Quod si hoc loco separetur Spiritus ab operatione Patris et Filii, quia dictum est, Ex Deo omnia, et, Per Filium omnia, ergo et ibi, quia Apostolus de Christo dixit. Qui est super omnia Deus benedictus in secula , non solum cum creaturis omnibus, sed etiam Patri, quod dictu est nefas, pretulit; sed absit. Non enim inter omnia Pater, non inter plebem quamdam creaturarum suarum. Subter creatura omnis, supra diuinitas Patris, et Filii, et Spiritus sancti. Illa seruit, hec regnat; illa subiacet, ista dominatur, etc.«

Item sancti Gregorii Theologi de secundis epiphaniis , inter cetera: »Nobis  autem unus Deus Pater, ex quo omnia, et unus Dominus iehsu Christus, per quem omnia, et unus Spiritus sanctus, in quo omnia. Hoc ipso autem quod dicimus, Ex quo, et Per quem, et In quo, non naturam secamus, neque enim prepositionum syllabe mutate nature ueritatem mutabunt, sed unius nature sui cuiusque nominis proprietatem designat. Quod manifestissime indicatur ex eo quod rursus in unum reuocatur ista ipsa diuersitas; si quis tamen non transitorie apud ipsum Apostolum legat illud quod scriptum est, cum dixit: Quia ex ipso, et per ipsum, et in ipso omnia , et addidit: Ipsi gloria in secula seculorum .«

Item sancti Augustini ex sermone de Ascensione Domini inter plura: »Dedit in terra conspicuus, et proximis proximus Spiritum sanctum, insufflando in faciem eorum: et ab hac maxime caritate que in celis est, de celo misit Spiritum sanctum. Spiritum sanctum accipe in terra, et diligis fratrem; accipe  de celo, et diligis Deum, quia et in terra quod accepisti de celo est. In terra Christus dedit, sed de celo est qui dedit. Ille enim dedit qui de celo descendit, etc.«

Eiusdem sancti Augustini de Pentecoste, inter cetera: »Desinant namque insipientes blandiri, nobisque dicere: Quid accepturi sumus, cum uobis accesserimus, cum iam nos baptismum Christi habere fateamini? Respondeamus eis: Habetis baptismum Christi, uenite ut habeatis et Spiritum Christi. Timete quod scriptum est: Quisquis autem Spiritum Christi non habet, hic non est eius . Induistis Christum forma sacramenti, induite imitatione exempli.«

Et eiusdem sancti Augustini lib. Iu  de Trinitate, inter cetera: »Nec possumus dicere quod Spiritus sanctus et a Filio non procedat: neque enim frustra idem Spiritus et Patris et Filii Spiritus dicitur. Neque uideo quid aliud significare uoluerit,  quod sufflans ait: Accipite Spiritum sanctum . Neque enim flatus ille corporeus, cum sensu corporaliter tangendi procedens ex corpore, substantia Spiritus sancti fuit: sed demonstratio per congruam significationem, non tantum a Patre, sed et a Filio procedere Spiritum sanctum. Quis enim dementissimus dixerit, alium fuisse Spiritum, quem sufflans dedit, et alium, quem post ascensionem suam misit? Unus enim Spiritus est, Spiritus Dei, Spiritus Patris et Filii, Spiritus sanctus qui operatur omnia in omnibus, etc.« 

Item eiusdem sancti Augustini in lib. Xu  de Trinitate, inter cetera: »De utroque autem procedere sic docetur, quia ipse Filius ait: De Patre procedit . Et cum resurrexisset a mortuis, et apparuisset discipulis suis, insufflauit et ait: Accipite Spiritum sanctum , ut etiam eum de se procedere ostenderet. Et ipse est uirtus, que de illo exibat, sicut legitur in Euangelio, et sanabat omnes.«   Et post pauca: »Hoc significans Dominus iehsu, bis dedit Spiritum sanctum: semel in terra, propter dilectionem proximi; et iterum de celo, propter dilectionem Dei.«

Item de sententia sancti Cyrilli  inter cetera: »Si quis eum, qui unus est, Dominum Iesum Christum glorificatum esse a Spiritu sancto tanquam aliena potentia, qua per eum operari posset aduersus immundos spiritus, et per eum implesse diuina signa, et non magis proprium eius esse Spiritum dicat, per quem signa operatus est, anathema sit, etc.«

Item eiusdem sancti Cyrilli ad Ioannem Antiochenum, inter cetera: Ne transferas terminos eternos, quos posuerunt patres tui . Non enim erant ipsi loquentes, sed Spiritus Dei et Patris, qui procedit quidem ex ipso, non est autem a Filio alienus secundum essentie rationem. Et ad hoc nos sanctorum, qui mysteria tradiderunt, dicta confirmant. In Actibus enim apostolorum scriptum est: uenientes  autem circa Mysiam, tentabant ire in Bithyniam, et non eos permisit Spiritus Iesu . Scribit etiam et uenerabilis Paulus: Qui autem in carne sunt, Deo placere non possunt. uos autem non estis in carne, sed in spiritu, si tamen Spiritus Dei habitat in uobis. Si quis autem Spiritum Christi non habet, hic non est eius, etc.« .

Item sancti Cyrilli de Spiritus cultura, ex libro primo, inter cetera: »Sicuti est Dei, et Patris, simul et Filii substantialiter, ex utroque, uidelicet ex Patre per Filium, procedente Spiritu, et reliqua.«

Item eiusdem sancti Cyrilli ex libro acclamatorio ad Theodosium imperatorem, inter cetera, »Itaque etsi dicetur ubicunque uiuificare Pater, operatur hoc omnino per Filium [in] Spiritu sancto, etc.«

Item ex epistola encyclica siue synodica sancti Leonis pape ad Flauianum archiepiscopum Constantinopolitanum  directa , inter cetera: »Ideo et clausis ad discipulos ianuis introiuit , et flatu suo dabat Spiritum sanctum, et donato intelligentie lumine, sanctarum Scripturarum occulta pandebat, et reliqua.«

Item ex sermone eiusdem sancti Leonis precipui doctoris de Pentecoste, inter cetera: »Omnes ergo, dilectissimi, qui in Dominum Iesum crediderant, infusum sibi habebant Spiritum sanctum, et remittendorum peccatorum etiam tunc apostoli acceperunt potestatem, cum post resurrectionem suam Dominus insufflauit, et dixit: Accipite Spiritum sanctum; quorum remiseritis peccata, remittuntur eis: et quorum retinueritis, retenta sunt, etc.« 

Unde et egregius predicator atque mellifluus doctor sanctus Gregorius papa in sancti Euangelii homilia 26, inter cetera inquit: »Cum uenerit Paracletus, quem ego mittam uobis a Patre . Si enim mitti solummodo incarnari deberet intelligi,  sanctus procul dubio Spiritus nullo modo diceretur mitti, qui nequaquam incarnatus est. Sed eius missio ipsa processio est, qua de Patre procedit et Filio. Sicut itaque Spiritus mitti dicitur, quia procedit, ita et Filius non incongrue mitti dicitur, quia generatur. Hoc cum dixisset, et insufflauit, et dixit eis: Accipite Spiritum sanctum . Querendum nobis est quid est quod Spiritum sanctum Dominus noster et semel dedit in terra consistens, et semel celo presidens.«

Item eiusdem sancti Gregorii pape ex libro XXuII super Iob, inter cetera: »De quo Ioannes dicit: Omnia per ipsum facta sunt . Ita etiam os dicitur, ac si oris nomine patenter diceretur uerbum, sicut nos quoque pro uerbis linguam dicere solemus, ut cum Grecam uel Latinam linguam dicimus, Latina uel Greca uerba monstremus. Os ergo Domini non immerito ipsum accipimus, per quem nobis omnia loquitur. Hinc est enim quod propheta ait: Os enim Domini locutum est hec, etc.«  Sed et  sancta catholica et apostolica Ecclesia ab ipso sancto Gregorio papa ordinem missarum, solemnitatum, orationum suscipiens, plures nobis edidit orationes, ubi Spiritum sanctum per Dominum nostrum Iesum Christum infundi, atque illustrari, et confirmari nos suppliciter petere docuit.« Item sancti Sophronii, cuius orthodoxa dogmata in sancta sexta synodo uenerantur, inter plurima: »Omnia enim per unigenitum Filium Pater in sancto fecit Spiritu, que ut sapienti prouidentia continet, ut Deus suis operibus presidens, etc.«



IN EADEM ACTIONE.

CAP. II.---Reprehensio. Utrum Theodorus archiepiscopus Hierosolymorum recte sentiat, qui cum Patrem sine principio penitus et sempiternum se credere dixit, Filium, nescio sub qua ambage uerborum, non aliud principium quam Patrem agnoscentem, et ex ipso subsistentiam habentem, professus  sit.

Responsio. Iste Theodorus patriarcha Hierosolymorum, cum ceteris precipuis patriarchis, uidelicet Cosma Alexandrie, et Theodoro alio Antiochie, dudum predecessori nostro sancte recordationis quondam Paulo pape, miserunt propriam eorum recte fidei synodicam: in qua et de sacratissimis imaginibus subtili narratione, qualiter una cum nostra sancta catholica et apostolica uniuersali Romana Ecclesia ipsi ceteri Orientales orthodoxi episcopi et Christianus populus sentiunt, et in earumdem sanctarum imaginum ueneratione sincero mentis affectu feruentes in fide existunt, studuerunt intimandum. Quam synodicam in Latino interpretatam eloquio predecessor noster quondam sanctissimus dominus Stephanus papa in suo concilio, quod et ipse pro sacris imaginibus una cum diuersis episcopis in partibus Francie seu Italie fecit, suscipientes ac relegentes, placuerunt tam de diuersis Francorum  [Edit. Rom., sanctorum] Patrum testimoniis, quam de symbolo fidei, ubi facti sunt, dicentes: Si quis alium terminum fidei, siue symbolum, aut doctrinam habet preter quod traditum est a sanctis magnis et uniuersalibus sex synodis, et confirmatum est ab his sanctis Patribus qui in eis conuenerunt, et non adorat imaginem siue figuram Domini nostri Iesu Christi, neque humanationem eius confitetur, sicut qui descendit et incarnatus est propter genus humanum, talem impium anathematizamus, et alienum extraneumque deputamus sancte catholice et apostolice Ecclesie; et cetera que longum est enarrari. Et ideo predictus Theodorus archiepiscopus taliter professus est, sanctorum Patrum sequens doctrinam, id est sancti Hilarii Pictauensis episcopi ex libro I contra heresim Arianorum, inter cetera. »Ita uero natum esse, ut semper fuisse manifestemus: sicque in eo non innascibilitatis exceptio, sed natiuitatis eternitas, quia et natiuitas auctorem habeat,  neque careat eternitate diuinitas, etc.« Item eiusdem sancti Hilarii ex libro XI de Fide, inter cetera: »A nobis bene intelligitur et creditur: nam ipsa sermonum enuntiatione eum natum confitemur, non tamen non natum predicamus. Neque enim idipsum est non natum atque nasci, quia illud ab altero, hoc uero a nemine est; et aliud est sine auctore semper esse eternum, aliud quod Patri, id est auctori, est ceternum. Ubi enim Pater auctor est, ibi et natiuitas est. At uero ubi auctor eternus est, ibi et natiuitatis eternitas est. Quia sicut natiuitas ab auctore est, ita et ab eterno auctore eterna natiuitas est, etc.«

Item sancti Gregorii, qui et Theologi, in sermone de Epiphania , inter cetera: »Pater ergo Pater est sine initio; non enim est aliud aliquid unde Pater est. Filius Filius est, sed non absque initio; de Patre enim est. Si uero temporale spectas initium, et ipse sine initio est. Creator namque est temporum, et non ipse  initium sumit ex tempore. Spiritus sanctus uere Spiritus sanctus est, procedens quidem ex Patre, sed non et ipse Filius: non enim generatur, sed procedit, etc.«

Item eiusdem sancti Gregorii Theologi ex sermone de Natali Domini infra , etc. »Hoc est ipse Sermo Dei, qui est ante secula, qui est inuisibilis, et incomprehensibilis, et incorporeus: qui est initium ab initio, qui est lux de luce, fons uite et immortalitatis, figura uera et expressa substantie Dei, signaculum ueritatis, imago inuisibilis Dei Patris, etc.«

Item eiusdem sancti Gregorii Theologi de Sermone pacifico secundo . »Ego autem deitatis principium introducens sine tempore, et indiuise, et immense, quique principium honorifico, et que de principio, qualiter, etc.«

Item eiusdem sancti Gregorii Theologi de sermone apologetico infra , etc. »Cuius enim erit Filius, si non origo sua referatur ad Patrem. Ut sit ille qui genuit, et iste sit qui est ex illo progenitus. Origo enim Patris est, non exigui alicuius et indigni, sed deitatis et bonitatis. Origo est [pro enim] Pater in Filio et in Spiritu sancto, intelligitur et sentitur in illo, uel ut in Filio uerbo, in hoc ueluti Spiritu ad ipso procedente, etc.«

Item sancti Augustini de Genesi ad litteram, ex libro primo infra, etc. »Nam dicente Scriptura: In principio fecit Deus celum et terram , intelligimus autem [pro Patrem. Hard.] in Dei nomine, et Filium in principii nomine, qui non Patri, sed per se ipse create primitus, ac potissimum spiritali creature,  et consequenter etiam uniuerse creature, principium est. Dicente autem Scriptura: Et Spiritus Dei ferebatur super aquas , completam commemorationem Trinitatis agnoscimus, etc.«

Item eiusdem sancti Augustini ex libro XXXuIII super Ioannem euangelistam, inter cetera: Filius enim Patris est Filius, et Pater utique Filii Pater est. Sed Deus de Deo Filius dicitur; lumen de lumine Filius dicitur. Pater dicitur lumen, sed non de lumine; dicitur Pater Deus, sed non de Deo. Si ergo Deus de Deo, lumen de lumine principium est, quanto facilius intelligitur principium lumen de quo lumen, et Deus de quo Deus? uidetur itaque absurdum, karissimi, ut dicamus Filium principium, et Patrem principium non dicamus? Sed quid agamus, nunquid duo erunt principia? Cauendum est hoc dicere. Quid ergo Pater principium, et Filius principium, quomodo non duo principia? quomodo dicimus Patrem Deum, Filium Deum, et tamen dicimus non duos deos. Nefas enim dicere duos deos. Nefas est enim  dicere tres deos.« Et post pauca: »In eo quod dicitur Spiritus Patris et Filii, non est quod dicam tres; nisi et Patrem, et Filium, et Spiritum sanctum, unum Deum, unum Omnipotentem: ergo unum principium, etc.«

Item eiusdem ex lib. uI  de sancta Trinitate, inter cetera: »Quomodo ergo Deus de Deo, lumen de lumine? Non enim simul ambo Deus de Deo, sed solus Filius de Deo, scilicet Patre: nec ambo simul lumen de lumine, sed solus Filius de lumine Patre, etc.«

Item sancti Sophronii archiepiscopi Hierosolymorum ex synodica eius, que oblata est in sancta sexta synodo , inter cetera: »Credo igitur, beati, secundum quod a principio credidi, in unum Deum Patrem omnipotentem, sine principio penitus, et sempiternum, omnium uisibilium atque inuisibilium factorem. Et in unum Dominum Iesum Christum, Filium Dei unigenitum, qui sempiterne et impassibiliter  ex ipso natus est Deo et Patre, et non aliud principium quam Patrem agnoscentem: sed nec aliunde quam ex Patre ipsam subsistentiam habet: lumen de lumine, consubstantialem, Deum uerum de Deo uero, consempiternum [Edit. Rom., sempiternum]. Et in unum Spiritum sanctum, qui sempiterne a Deo Patre procedit, et lumen et Deum ipsum agnoscendum, etc.«



IN SEXTA ACTIONE.

CAP. III.---Reprehensio. Quod idem Tarasius non recte Spiritum sanctum contribulem Patri et Filio dixerit, cum sufficeret dicere ceternum, consubstantialem, eiusdemque essentie et nature.

[a 1Kb] Responsio. Item ipse sanctus Sophronius: »Et quoniam periurauit. Oportebat enim illi mentientem periurare eum. Ex malorum electione melius erat utiliora eligere, etc.«

Item ex diuo Augustino in prefatione in psalmum  XXXI, inter cetera: »Debemus nulla opera proponere fidei, id est, ut ante fidem quisquam dicatur bene operatus. Ea enim ipsa opera que dicuntur ante fidem, quamuis uideantur hominibus laudabilia, inania sunt: et ita mihi uidentur esse, ut magne uires et cursus celerrimus preter uiam. Nemo ergo computet bona opera sua ante fidem etc.«



IN ACTIONE QUARTA.

CAP. Xu.---Reprehensio. Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur: Quanta malignatus est inimicus in sanctis tuis? 

 Responsio. ueraciter propter hereticos hec dixerunt, sicut beatus Augustinus in eiusdem psalmi explanatione inquit: »Quanta maligne operatus est inimicus in sanctis tuis, in his que sancta tua erant, id est in templo, in sacerdotio, in illis omnibus sacramentis que illo tempore fuerunt, etc.« Similiter et nunc ampliora mala inimici sancte catholice et apostolice Ecclesie malignantes aduersus olitanam orthodoxamque traditionem pro sacris imaginibus, depositione ad nichilum redacti sunt.

Item sancti Gregorii Nazianzeni, qui et Theologi, in sermone de philosopho Irone , inter cetera: »Quomodo enim non gloriabantur? Quomodo enim, non polluerunt templum sanctum superuentionibus multimodis? Et in omnibus malis principabatur quidem uir impius et iniquus, et neque nomen Christianitatis circumferens, etc.«



IN ACTIONE QUINTA.

 CAP. ITEM Xu.---Reprehensio. Quod epistola, quam illi sancti Simeonis Stylite dicunt, missa ad Iustinianum [Iustinum] imperatorem, multum distet a diuinis Scripturis siue sanctorum Patrum documentis, in eo quod ait prefato imperatori: »Pro quibus commemorantes referimus diuinis uestris auribus; siue in eo quod idem imperator misericordia uti prohibuerit.«

Responsio. Sanctus quippe Ambrosius scribens ad Gratianum imperatorem librum orthodoxe fidei, nunquid peccauit quia dixit ei, Sancte imperator? Et quid extra dixit iste, scribens ad Christianissimum Iustinianum [Iustinum] imperatorem pro zelo fidei sue, diuinis auribus, exprimens? Et ideo diuinis auribus, quia per diuinos sermones audit, et fideliter atque orthodoxe eos obseruat, recte diuinas aures, uidelicet auditum diuinum habere monstratur. De misericordia uero uti prohibente, non ita est, sed petens morari neque ad modicum, sed fieri decentem  uindictam sanctus ille poposcit: nam non sine misericordia, ut superius fati sunt, uerum etiam tantum amorem erga imagines sanctorum habere uidebatur, ut impios illos anathematis iacularet ictibus. Quod agnitum habere uestram a Deo inspiratam excellentiam magnopere credimus, ubi sanctus Gregorius in Dialogis suis meminit de beato Bonifacio, qualiter miserum illum, qui cum simia ueniens cymbala percussit, sermone suo cum merore ad mortem iaculauit. Unde et post pauca sanctus Gregorius , inquit: »Metuenda ergo tanto est ira iustorum, quanto et constat quia in eorum cordibus ille presens est qui ad inferendam ultionem, quam uoluerit, inualidus non est.«

Item idem ipse sanctus Gregorius in explanationem beati Iob , ubi dum de fortibus sancte Ecclesie predicatoribus tractaret, adiunxit: »Unde ad prophetam de bonis doctoribus Dominus dicit: Deuorabunt et subiicient lapidibus funde . Sancti quippe doctores, qui ad uirtutem  et alios instruunt, hostes deuorant, dum eos intra corpus suum per uim conuersionis immutant. Fortes ex illa Ecclesia uiri prodeunt, quibus quasi lapideis ictibus iniquorum corda tundantur. Unde et Golias immanissimus saxo funde moritur , quia angulari sancte Ecclesie lapide diabolica celsitudo superatur.«



IN EADEM ACTIONE.

CAP. XuII.---Reprehensio. De eo quod omnibus hereticis Samaritanos deteriores, et Samaritanis eos deteriores dicunt qui imagines destruunt, cum parentes eorum secundum eorum opinionem omnibus hereticis deteriores fuerint, qui utrique imagines destruxerunt.

Responsio. Et in his mellifluus doctor beatus Gregorius Theologus in sermone de Natali Domini, inter cetera, inquit: »Offenderis carne; hoc et Iudei. Si et Samaritanum uocabis, et ut reliqua  sileam, non credis deitati; hoc neque demones. O et Iudeis infidelior tu, et demonibus deterior, etc.«

Item ex edicto Iustiniani imperatoris inter cetera: »Sed neque Theodorus Mopsuestenus, qui et Iudeos et Hellinas [Id est Grecos, M.; id est gentiles et paganos, H.] superauit in sua impietate, etc.« Item sancti Gregorii pape in explanatione beati Iob, de libro XIu, inter cetera: »Sicut qui mel multum comedit, non est ei bonum: sic qui scrutator est maiestatis, opprimitur a gloria ,« et infra: »Gloria inuisibilis conditoris, que moderate inquisita nos erigit, ultra uires perscrutata premit. Unde et heretici, quanto de sublimi intelligentia amplius repleri ambiunt, tanto amplius inanescunt. Immoderatis namque auribus cognitionis superne scientiam quo plus appetunt, plus amittunt. At contra ii qui in sancta Ecclesia ueraciter sunt humiles et ueraciter docti, norunt de secretis celestibus et quedam considerata intelligere, et quedam non  intellecta uenerari: ut et que intelligunt ueneranter teneant, et que necdum intelligunt humiliter exspectent. Quam presumptionis audaciam bene predicator egregius refrenat, dicens: Non plus sapere quam oportet sapere, sed sapere ad sobrietatem.« 

Et ideo predecessores eorum plus quam oportet sapere se extollentes, et nouitate imponere molientes, heretici deteriores effecti, ad nichilum redacti sunt.



IN EADEM ACTIONE.

CAP. XuIII.---Reprehensio. Quod nulla Euangelii lectio tradat Iesum ad Abagarum imaginem misisse, ut illi dicunt.

Responsio. Predecessor noster sancte recordationis dominus Stephanus quondam sanctissimus papa, in supradicto concilio presidens, inter plurima ueridica testimonia per semetipsum asserens,  docuit ita: »Sed nec illud est pretereundum quod relatione fidelium de partibus Orientis aduenientium sepe cognouimus. In quibus licet Euangelium silet, tamen nequaquam in omnibus incredibile fidei meritum, et hoc affirmante de ipso euangelista: Multa quidem et alia signa fecit iehsu, que non sunt scripta in libro hoc . Denique fertur ab asserentibus  quod Redemptor humani generis, appropinquante die passionis, cuidam regi Edessene ciuitatis, desideranti corporaliter illum cernere, et ut persecutiones Iudeorum fugeret ad illum conuocare, ut auditas miraculorum opiniones, et sanitatum curationes illi et populo suo impertiret, respondisset: Quod si faciem meam corporaliter cernere cupis, en tibi uultus mei speciem transformatam in linteo dirigo, per quam et desiderii tui feruorem refrigeres, et quod de me audisti, impossibile nequaquam fieri existimes. Postquam tamen compleuero ea que de me scripta sunt, dirigam tibi  unum de discipulis meis, qui tibi et populo tuo sanitates impertiat, et ad sublimitatem fidei uos perducat, etc.«

Item ex synodica trium patriarcharum, uidelicet Cosme Alexandrie, Theodori Antiochie, et Theodori Hierosolyme, que in predicto concilio relecta, ab omnibus fideliter honorata uenerabiliter suscepta est: ubi post multa sanctorum Patrum testimonia, Theodorus patriarcha Hierosolymorum inquit: »Restat mihi tempus enarrandi de Abagaro Edesseno, et alia aut similia sanctorum Patrum, que et uos melius cognoscitis. Perseuera, sanctissime Pater, perseuera in eadem bona fide, corroboratus super petram fidei, sicut deiloqua uox affata est apostolum Petrum: Tu es Petrus, et super hanc petram edificabo Ecclesiam meam; et porte inferi non preualebunt aduersus eam . uere non preualebunt ei in seculum seculi. Cognitum facimus tibi sanctissimo domino ego humilis Theodorus patriarcha  Hierosolymorum, et hi qui nobiscum sunt, Cosmas patriarcha Alexandrie, et Theodorus patriarcha Antiochie: idipsum intelligimus et credimus, sicut et uestre sanctitati patet, etc.«



IN EADEM ACTIONE.

CAP. XIX.---Reprehensio. Quod nec illud ad hanc pertineat, ut illi dicunt, quod scriptum est: Quoniam non est iam propheta, et nos non cognoscet amplius .

Responsio. Pro hereticis illis, qui in pseudosyllogo sub Constantino quondam heretico imperatore gloriantes se aliquid sapere et intelligere, nescientes talia, ipsi psalmifice dixerunt. Cequantes eos Iudeis, de quibus beatus Augustinus in eodem psalmo explanauit, dicens: »Ecce isti Iudei, qui se dicunt non agnosci adhuc;« et post pauca: »Iam signa tua non uides, iam non est propheta, et dicis: Et nos non cognoscet adhuc, quia uos non agnoscitis adhuc. Iam non est propheta, et nos non cognoscet  adhuc: usquequo Deus, exprobrauit inimicus?« Similiter et ipsi heretici: usquequo princeps eorum, uidelicet Constantinus heresiarcha, exprobratus est, non intellexerunt, et ideo redacti sunt ad nichilum.



IN ACTIONE SEXTA.

CAP. XX.---Reprehensio. Quomodo intelligendum est quod in Canticis canticorum scribitur: Ostende mihi faciem tuam: auditam fac mihi uocem tuam, quoniam uox tua suauis est, et facies tua speciosa ; quod quidem capitulum illi impudentissime ad imaginum uisionem protulerunt.

Responsio. Recte illud protulerunt, quia uisio sacrarum imaginum ad speciosam formam Domini et Saluatoris nostri Iesu Christi secundum carnem, sancteque eius genitricis, et sanctorum pertinet. In persona enim Christi et Ecclesie diuersa sanctorum Patrum opuscula in Cantica canticorum explanata sunt: et si, quomodo intelligendum est, scire uelint,  sancti Epiphanii episcopi Cypri proferimus expositionem, in qua inter multa diuersa inquit: »Ostende mihi faciem tuam, et auditam fac mihi uocem tuam; hoc est, per legem et prophetas non mihi loquaris, sed temetipsum totum mihi demonstra: sicut et Moyses tali desiderio comprehensus, fiducialiter dicebat ad Deum: Ostende mihi teipsum, ut te uideam . Sed tunc equidem dixit Moysi: Nullus uidebit faciem meam, et uiuet. Sponse autem sue uolens semetipsum ostendere, incarnatus ei se induto corpore demonstrauit, per uirtutis modum, per sustentationem et innocentiam, tradens ei pietatis aspectum. Ostendit igitur ei faciem suam conceptus in Dei genitrice uirgine , et audire eam fecit uocem suam, cum doceret in Oliueti monte discipulos, et rursus dum per eos in uniuersum orbem terrarum predicationis dogmata destinasset. Quoniam uox tua suauis, et facies tua speciosa . uox eius uere suauis est, que dicit: uenite, benedicti Patris mei, etc. . uox  tua suauis, hoc est que cecos uidere fecit, cum diceret: Secundum fidem uestram fiat uobis . uox tua suauis, id est dicendo: uenite ad me omnes qui laboratis, etc. . uox tua suauis est dicens paralytico: Surge, tolle grabatum tuum, et ambula . uox suauis est, dicens: Confide, fili, remittuntur peccata tua . uox tua suauis est, dicens: Confide, filia, fides tua te saluam fecit; uade in pace . Et alia plura que per ordinem exarare longum est.«



IN ACTIONE SEXTA. In tomo primo.

CAP. XXI.---Reprehensio. Quod non ad adorandas imagines pertineat quod scriptum: Creauit Deus hominem ad imaginem et similitudinem suam.

Responsio. Si sic intelligunt, quod creauit Deus hominem ad imaginem et ad similitudinem suam , quia propter adorandas imagines explanauit hoc  Tarasius patriarcha, de intellectu habere nichil quidpiam uidentur, ut scriptum est, et intelligere non potuerunt. Tarasius namque patriarcha dum concilio hereticorum renueret, et exprobraret quod in eorum obscuritate contra sacrarum imaginum stabilitatem dicere ausi sunt: »Quatenus proprie manus opus plasmator Deus uidens perire, etc.« Idcirco hoc dixit sensu, quoniam quidem terrigena imaginem Dei honoratur, etc.« Et post pauca: »Imaginum facture, et deliberatione uacua seuissime gloriari per eos facta, et uariis sermonibus eorum mentem consuentes, Ecclesiam Dei ut errantem iudicant, etc.«

Nam creauit Deus hominem ad imaginem et similitudinem suam. Beatus Augustinus in lib. u, ex eo quod in Genesi sexto die factum legitur, inter cetera inquit: »Et modo attendite: in pena sua constitutus est homo, et quantum ualent reliquie imaginis Dei, que in illo remanserunt. Obtriuit ipsam imaginem per peccatum, et ipsa reformatur per gratiam,  per que [Edit. Rom., que per] libidinem obsolefacta est. Quomodo enim nummus, si confricetur ad terram, perdit imaginem imperatoris, sic mens hominis, si confricetur libidinibus terrenis, amittit imaginem Dei. uenit autem monetarius Christus, qui repercutiat nummos. Et quomodo repercutit nummos? Donando peccata ex gratia: et ostendet tibi, quia Deus querit imaginem suam. Nam quando illi de tributo Cesaris dictum est: Licet tributum dare Cesari ? Tentabant enim eum, ut si diceret, Non detur, calumniarentur illi per exactores tributi: Ecce qui docet ut non demus tributum; si autem diceret, Detur: Ecce qui maledixit Ierusalem: fecit illam tributariam. Quid ergo ipse dixit, et quid admonuit? Quid me tentatis, hypocrite? Afferte mihi nummum: et obtulerunt illi. Et ait: Cuius habet imaginem et inscriptionem? Responderunt: Cesaris. Tunc ait: Reddite ergo Cesari que Cesaris sunt, et Deo que Dei sunt ; id est, si Cesar querit imaginem in nummo, Deus non querit imaginem  in homine? etc.« Item sancti Seueriani Gabalanensis episcopi de homilia que in sabbato dicta est, Ad imaginem et similitudinem , inter cetera: »Et sicut nos, si non adest imperator, honoramus imaginem imperatoris, sic et creatura et non uidens inuisibilem qui ad imaginem factus est honorabat, etc.«



IN ACTIONE QUARTA.

CAP. XXII.---Reprehensio. Quomodo intelligendum sit quod scriptum est: Abraham adorauit populum terre filios Heth , siue quod Moyses Ietro legitur adorasse: quibus exemplis ii qui propter adorandas imagines synodos faciunt, suum errorem fulcire affectant: et quia nec Iacob Pharaonem, nec Daniel Nabuchodonosor regem, ut illi dicunt, uspiam leguntur adorasse.

Responsio. Beatus Augustinus in psalmum XLuI nos docuit, dicens: »Dominus Deus noster fidem, in qua  uiuimus per libros suos [Edit. Rom., sanctos], Scripturas sanctas, multipliciter nobis uarieque diffundit, sacramenta quidem uerborum uarians, fidem tamen unam commendans. Una enim eademque res ideo multis modis dicitur, ut modus ipse dicendi propter fastidium uarietur, sed propter concordiam una fides teneatur, etc.« Item eiusdem beati Augustini de filio Abraham ducto ad sacrificium, inter cetera: »Duo illi serui dimissi, et non perducti ad locum sacrificii, Iudeos significabant: asina illa nescio quid Iudeorum significabat. Nolite mirari, quia toties una res potest multis modis significari, etc.«



IN EADEM ACTIONE.

CAP. XXIII.---Reprehensio. Quod non ad adorationem imaginum pertineat, nec in nostris codicibus, qui ex Hebraica ueritate translati sunt, inueniatur quod illi in sua synodo dicunt: »Iacob suscipiens a filiis suis uestem talarem tabefactam Ioseph, osculatus  est cum lacrymis, et propriis oculis imposuit.«

Responsio. Sancti Gregorii Theologi de sermone pacifico tertio , inter cetera: »Pax amica, que ab omnibus quidem laudatur bonum, a paucis uero conseruatum, ubi aliquando reliquisti nos tantum iam tempus, et quando reuerteris ad nos? Et presentem amplector, et recedentem inuocabo multis lamentationibus et lacrymis, quibus neque Iacob Ioseph illum patriarcham a fratribus uenditum , a bestia autem raptum, ut sperabat: [a 1Kb] neque Dauid Ionatham suum amicum, aut filium Abessalon postmodum: quorum unus uisceribus paternis laceratus. Fera rapuit, clamabat, Ioseph, fera pessima et immansueta: et pueri uestem tabefactam appositam, sicuti pueri carnes osculabatur, etc.« Unde et in multorum Patrum opusculis de diuersis historiis asserta leguntur. In libro enim tertio sancti Ambrosii ad Gratianum imperatorem  ita inter cetera inuenitur: »Neque ad preiudicium trahas quia non moritur Gabriel, non moritur Raphel,  non moritur Uriel.« Ecce et in nostris codicibus, qui ex Hebraica ueritate translati sunt, nequaquam inuenitur Uriel scriptum.

Item in eiusdem sancti Ambrosii libro secundo de Spiritu sancto , inter cetera: »Esdra nos docuit, dicens in tertio libro.« Similiter nec in nostris codicibus, qui ex Hebraica ueritate translati sunt, susceptus est tertius liber Esdre, nisi tantummodo duo. Sed et sanctus Gregorius egregius papa in epistola sua Theoctiste patricie missa , inter cetera inquit: »Quante autem uirtutis precursor nostri Redemptoris fuit, nouimus, qui per sacrum eloquium non solum plus quam propheta, sed etiam angelus uocatur; sed tamen, sicut mortis eius historia testatur, post mortem a persecutoribus corpus eius incensum est.« Et nos legimus in sancto Euangelio , corpus eiusdem sancti Ioannis Baptiste a discipulis suis sepultum esse: et beatus Gregorius dicit per historiam, eiusdem sancti  Ioannis Baptiste corpus incensum esse. Et ideo, ut diximus, sanctorum dicta nequaquam respuuntur, quia sacram totam diuinam Scripturam quis aliquando comprehendere ualebit?



IN EADEM ACTIONE.

CAP. XXIu.---Reprehensio. De eo quod indocte et inordinate dicunt: »Si calumniaris me quoniam ut Deum adoro lignum crucis, cur non calumniaris Iacob adorantem summitatem uirge Ioseph?« Sed manifestum est quoniam non lignum uidens adorauit, sed per lignum Ioseph, sicut et nos per crucem Christum.

Responsio. Ipsam namque uirgam, uidelicet sceptrum, fideliter atque pulchre in typo crucis explanauit beatus Augustinus in psalmo XXXuII, inter cetera dicens: »Imo iam in nomine Christi euenire gaudeamus. Iam tenentes sceptrum subduntur ligno crucis: iam fit quod predictum est: Adorabunt eum omnes reges terre; omnes gentes seruient illi . Iam in frontibus regum pretiosius est signum crucis quam gemma diadematis.«



IN EADEM ACTIONE. Et repertum [repetitum] est in actione septima.

CAP. XXu.---Reprehensio. Non pertinere ad imaginum adorationem, ut illi dicunt, quod scriptum est: Iacob Pharaonem benedixit.

Responsio. Semper benedicere nos docet sancta Scriptura: Benedicite, et nolite maledicere . Item: Benedicite omnia opera Domini Domino , docemur: et rursus prostrati in oratione spiritaliter ante Sancta sanctorum psalmifice dicimus: Benedicat nos Deus Deus noster, benedicat nos Deus, et metuant eum omnes fines terre. Quapropter si de diuine Scripture benedictionibus exarare uolumus, antequam sermo, ut opinamur, charte cessabunt.  Tamen unum uobis sancti Augustini addimus testimonium de ipso Iacob luctante cum angelo, ubi inter cetera inquit: Non dimittam te, nisi benedixeris mihi . Quia per carnem nos prius benedicit Dominus, norunt fideles, quid accipiunt, quia per carnem benedicuntur: sciunt quia non essent benedicti, nisi caro illa crucifixa daretur pro seculi uita.



IN ACTIONE QUINTA.

CAP. XXuI.---Reprehensio. Quod uana sit spes eorum qui salutem suam in imaginibus ponunt, dicentes: »Sicut Isreliticus populus serpentis enei inspectione seruatus est, sic nos sanctorum effigies aspicientes saluabimur.«

Responsio. Antea iam hoc in predictis sacris conciliis predecessorum meorum sanctissimorum pontificum explanatum est, dicentibus etiam hoc sanctissimis Patribus. Addendum est ad incredulorum satisfactionem et directionem Francicam, quid Deus  famulo suo Moysi preceperit, dicens: in libro enim Numeri ita legitur contra pestem que eis irruerat: Fac serpentem, et pone eum pro signo: qui percussus aspexerit eum, uiuet. Fecit ergo Moyses serpentem eneum, et posuit pro signo: quem cum percussi aspicerent, sanabantur . O insania frementium contra fidem et religionem Christianam, ut asserant non colere aut uenerari imagines, in quibus figure sunt Saluatoris, eius genitricis, uel sanctorum, quorum uirtute subsistit orbis, atque potitur humanum genus salutem. Aenei serpentis inspectione credimus Isreliticum populum a calamitate iniecta liberari, Christi Dei nostri et sanctorum effigies aspicientes atque uenerantes dubitamus saluari? Absit talium nefarie temeritatis cedere amentie: Patrum priscas sequamur traditiones, et ab eorum doctrina nulla declinemus ratione. Possumus enim ita tenentes, quemadmodum nostri predecessores atque patres, eorum plenam gratiam obtinere.

Item beati Augustini de eo quod apparuit Deus, de  uirga et manu colorata, et aqua in sanguinem uersa: »Sicut Moyses exaltauit serpentem in eremo, ita exaltari oportet Filium hominis, ut omnis qui credit in eum non pereat, sed habeat uitam eternam ; hoc est, quicunque percussus fuerit a serpentibus peccatorum, Christum intueatur, et habebit sanitatem in remissionem peccatorum.«

Item eiusdem sancti Augustini super Ioannem euangelistam de eodem sermonem homilia , inter cetera: »Interim modo fratres, ut a peccato sanemur, Christum crucifixum intueamur: quia sicut Moyses, inquit, exaltauit serpentem in eremo,« usque in eo ubi dicit: »Sed habeat uitam eternam;« et post pauca: »Hic autem ait: Ut habeat uitam eternam. Hoc enim interest inter figuram siue imaginem, et rem ipsam: figura prestabat uitam temporalem, res ipsa, cuius illa figura erat, prestabat uitam eternam, et cetera.«

Item eiusdem sancti Augustini libro tertio de Trinitate , inter cetera: »Nam sicut unctio  lapidis Christum in carne, in qua unctus est oleo exsultationis pre participibus suis, ita uirga Moysis conuersa in serpentem, ipsum Christum factum obedientem usque ad mortem crucis. Unde ait: Sicut exaltauit Moyses serpentem in eremo, sic oportet exaltari Filium hominis, ut omnis qui credit in ipsum, non pereat, sed habeat uitam eternam . Sicut intuentes illum serpentem exaltatum in eremo, serpentum morsibus non peribant. uetus enim homo noster confixus est cruci cum illo. Per serpentem enim mors intelligitur, que facta est a serpente in paradiso, modo locutionis per efficientem id quod efficitur demonstrante. Ergo uirga in serpentem, Christus in mortem, et serpens rursus in uirgam, Christus in resurrectionem, totus cum corpore suo, quod est Ecclesia, etc.«

Item sancti Seueriani episcopi Gabalanensis in  sermone sancte crucis, inter cetera: »Putas non erat iustum dici: Si quis uestrum morsus fuerit, respiciat in celum sursum ad Deum, et saluabitur? Ut enim et attendi celo relinquat, non potuit dicere: Si quis morsus fuerit, aspiciat lucernam luminis, et saluabitur? aut aspiciat ad mensam propositionis sanctorum panum, et saluabitur? aut ad altare, aut ad uelum, aut in arcam, aut in imaginem cherubim, aut in propitiatorium? Sed nichil horum ad medium adduxit legislator magnus, sed solam fixit crucis imaginem, et hanc per maledictum serpentem. Dic mihi ut fidelis famulus: Quod interdicis, facis? quod abrenuntias, edificas? Qui dicis, Non facias sculptile, et fusilem sculpis serpentem? Sed illam quidem legem posui, ut materias abscindam impietatis, et populum hunc eruam omni idolorum cultura: nunc autem effundo serpentem, ut prefigurem imagine Saluatoris dispensationem, preplanans cursum apostolorum, etc.«



IN ACTIONE QUINTA. Et repertum est in quarta.


CAP. XXuII.---Reprehensio. Importuna et deliramento plena dictio Leonis Phocee episcopi, qui in eo quod ad imaginum adorationem conuersus est, sibi uersiculum Psalmiste accommodat, dicentis: Conuertisti planctum meum in gaudium mihi; conscidisti saccum meum, et circumdedisti me letitia .

Responsio. Omni homini Christiano licet cum Psalmista orare, ut quando a tenebris in lucem per gratiam uenerit Christi, iuste dicat: Conuertisti planctum meum in gaudium mihi ; quia quando erutus est ab heresi, tunc scissus est saccus eius. Quando uero recte fidei cognouit ueritatem, tunc ab orthodoxis sancte catholice Ecclesie circumdatus est letitia. De hoc ipso sanctus Augustinus in eiusdem psalmi explanatione  similiter inquit: »Conscidisti lamentum [uelamentum] peccatorum  meorum, tristitiam mortalitatis mee, et cinxisti me stola prima, immortali letitia.« Et iterum: »Ut non plangat, sed cantet tibi, non humilitas, sed gloria mea: quia iam ex humilitate exaltasti me, et non compungar conscientia peccati, timore mortis, timore iudicii, et cetera.«



IN ACTIONE SEXTA. In tomi primi fine.

CAP. XXuIII.---Reprehensio. Quod non pertineat ad imaginum adorationem contemnentes illud quod Psalmographus cecinit: uana locuti sunt unusquisque ad proximum suum, labia dolosa in corde, et corde locuti sunt mala .

Responsio. Non ita est, ut illi contempsissent quod Psalmographus cecinit: uana locuti sunt, etc.; sed contemnentes deliramenta hereticorum in peruersa facie ipsorum, cum Psalmographo cecinerunt de illis: uana locuti sunt unusquisque ad proximum suum,  et quod sequitur. Beati Augustini in eiusdem psalmi explanatione, inter cetera: »ueritas una est, qua illustrantur anima sancte. Sed quoniam multe sunt anime, in ipsis multe ueritates dici possunt, sicut ab una facie multe in speculis imagines apparent.« Et post pauca: »Superbi hypocrite significantur, in sermone suo spem ponentes ad decipiendos homines, sed Deo non subditi.«



IN ACTIONE SECUNDA.

CAP. XXIX.---Reprehensio. Quomodo intelligendum est quod Psalmographus cecinit: Misericordia et ueritas obuiauerunt sibi, iustitia et pax complexe sunt se ; quod temere aut adulatorie a Ioanne presbytero et legato Orientalium in participatione beati pape Adriani et Tarasii dicitur esse completum.

Responsio Recte dictum est, quia Deus misertus est Ecclesie Constantinopolitane, et obuiauit ueritati  sancte catholice et apostolice Romane Ecclesie, que semper iustitiam tenuit, ut scriptum est:

Iustitie sedes, fidei domus, aula pudoris.
Quam iustitiam, fidem atque pudorem, ut confessa est, ecclesia Constantinopolitana amplectens, quando ab errore conuersa est, fecit pacem: quia tantummodo ipsa sola sedes Constantinopolitana resistebat olitane orthodoxe fidei. Nam sedes Alexandrina, seu Antiochena et Hierosolymitana semper nobiscum tenuerunt priscam traditionem, scilicet orthodoxam fidem, ut apud nos synodica earum pro sacrarum imaginum stabilitate habere monstratur. Beati Augustini in eiusdem psalmi explanatione inter cetera: »Quia iustitia et pax se osculantur, non litigant. Tu quare litigas cum iustitia? Ecce iustitia dicit tibi: Ne fureris, et non audis: Ne adulteres, et non uis audire: Non facias alteri quod tu pati non uis: Non dicas alteri quod tibi dici non uis; inimicus es amice mee, dicit tibi pax, quid me queris?  Amica sum iustitie. Quemcunque inuenero inimicum amice mee, non ad illum accedo. uis ergo uenire ad pacem? fac iustitiam. Ideo alius psalmus dicit tibi: Declina a malo et fac bonum , hoc est ama iustitiam; et cum declinaueris a malo, et feceris bonum, quere pacem, et sequere eam, etc.«



IN ACTIONE QUARTA.

CAP. XXX.---Reprehensio. Quod non ad adorationem imaginum pertineat, ut illi dicunt, quod scriptum est: Exaltate Dominum Deum nostrum; et adorate scabellum pedum eius, quoniam sanctum est .

Responsio. Beati Augustini in eiusdem psalmi explanatione  ubi inter cetera inquit: »Timeo non adorare scabellum pedum Domini mei, quia psalmus mihi dicit: Adorate scabellum pedum eius ;« et post pauca: »Conuerto me ad Christum,  quia ipsum quero hic, et inuenio quomodo sine impietate adoretur terra, sine impietate adoretur scabellum pedum eius. Suscepit enim de terra terram, quia caro de terra est, et de carne Marie carnem accepit. Et quia in ipsa carne hic ambulauit, et ipsam carnem nobis manducandam ad salutem dedit: nemo autem illam carnem manducat, nisi prius adorauerit; inuentum est quemadmodum adoretur tale scabellum Domini, et non solum non peccemus adorando, sed peccemus non adorando.« Et post pauca. »Ideo et terram quamlibet, cum te inclinas atque prosternis, non quasi terram intuearis, sed illum sanctum, cuius pedum scabellum est quod adoras; propter ipsum enim adoras. Ideo et hic subiecit: Adorate scabellum pedum eius, quoniam sanctum est . Quis sanctus est, in cuius honore adoras scabellum pedum eius? etc.«



IN EADEM ACTIONE.

 CAP. XXXI.---Reprehensio. Quod nec de eo imaginum adoratio astrui possit, ut illi putant, quod scriptum est: Adorate in monte sancto eius .

Responsio. Beati Augustini in eiusdem psalmi expositione , inter cetera: »Heretici non adorant in isto monte, quia mons iste impleuit uniuersam faciem terre. Heserunt in parte, et totum amiserunt. Si agnoscant Ecclesiam catholicam, adorabunt in isto monte nobiscum. Etenim lapis ille, qui precisus de monte sine manibus, iam uidemus quantum creuerit, et quantas regiones terre occupauerit, et usque ad quas gentes peruenerit.« Et post pauca: »uidemus confracta ab illo lapide omnia regna terre . Que erant omnia regna terre? Regna idolorum, regna demoniorum fracta sunt. Regnabat Saturnus in multis hominibus; ubi est regnum eius? Regnabat Mercurius in multis hominibus; ubi est regnum eius? Fractum est, redacti sunt illi in regnum Christi, in quibus ille regnabat.«  Et post pauca: »Natus est ergo de monte sine manibus lapis ille; creuit, et crescendo fregit omnia regna terrarum. Factus est autem mons magnus, et impleuit uniuersam faciem terre. Hec est Ecclesia catholica, cui uos communicare gaudete: illi autem qui non ei communicant, qui preter ipsum montem adorant et laudant Deum, non exaudiuntur ad uitam eternam, etc.«



IN EADEM ACTIONE.

CAP. XXXII.---Reprehensio. Quod non propter illos qui imaginum adorationem spernunt, ut illi delirant, per prophetam dicitur: Declinantes ad obligationem adducet Dominus cum operantibus iniquitatem .

Responsio. De hereticis dixerunt: Sicut beatus Augustinus in eodem psalmo  explanauit, inter cetera: »id est, quorum facta imitati sunt: quia eorum presentes letitias amauerunt, et futura supplicia non crediderunt.« Et post pauca:  »Ergo quia Christus Filius Dei pax est, ideo uenit colligere suos et secernere ab iniquis. Quibus iniquis? Qui oderunt Ierusalem, qui oderunt pacem, qui uolunt conscendere unitatem, qui non credunt paci, etc.«



IN ACTIONE QUINTA.

CAP. XXXIII.---Reprehensio. Absurdissime et incaute contra eos qui imagines adorare contemnunt, ab his qui eas adorant prolatum est testimonium sancti Euangelii: Nemo accendit lucernam, et ponit eam sub modio .

Responsio. ualde nimis atque pulchre contra eos qui imagines contemnunt, dixerunt poni lucernam sub modio, quia lucerna fides nostra est, uidelicet sancte catholice et apostolice Ecclesie, de qua fide sanctus Ambrosius Mediolanensis episcopus super sanctum Euangelium secundum Lucam explanatione  inter cetera testatur dicens: »Nemo lucernam accendit, et in abscondito ponit,  neque sub modio, sed super candelabrum . Ergo quia in superioribus Ecclesiam Synagoge pretulit, hortatur nos ut fidem potius nostram ad Ecclesiam transferamus. Lucerna enim fides est, iuxta quod scriptum est, Lucerna pedibus meis uerbum tuum, Domine . uerbum enim Dei fides nostra est, uerbum Dei lux est , lucerna est fides.« Et post pauca: »Nemo ergo fidem sub lege constituat. Lex enim intra mensuram est, ultra mensuram gratia. Lex obumbrat, gratia clarificat; et ideo nemo fidem suam intra mensuram legis includat, sed ad Ecclesiam conferat, in qua septiformis Spiritus relucet gratia, quam princeps ille sacerdotum fulgore superne Diuinitatis illuminat, ne eam legis umbra restinguat.« Item sancti Ioannis Chrysostomi de interpretatione Euangelii secundum Mattheum , inter cetera: »Ego enimuero accendi, inquit, lumen: esse uero ardentem, uestre fiat celeritatis: non propter uos  solum, sed et propter eos qui futuri sunt, huius splendore letificari, et ad uirtutem deduci, etc.«



IN ACTIONE QUARTA.

CAP. XXXIu.---Reprehensio. Quod non ita intelligenda sit sententia beati Athanasii Alexandrine urbis episcopi ut illi eam intelligendam putant qui hanc ad adorationem imaginum accommodare nituntur.

Responsio. Multe quippe sententie beati Athanasii in eadem feruntur synodo, et qualem ex ipsis singulatim sententiam dixerint, minime in hoc capitulari exarauerunt: sed sicut in sacris conciliis predictorum nostrorum predecessorum sanctissimorum pontificum eiusdem sancti Athanasii sententie inter cetera scripte sunt, fideliter proferimus. Interrogatio Antiochi ad sanctum Athanasium pro imaginibus: »Cum lex ex prophete dicant: Statuas et similitudines non adorabitis, quomodo uos facitis imagines et adoratis eas?« Respondit: »Non sicut deos  imagines adoramus nos fideles: absit, pagani: sed tantummodo affectu et caritate nostre anime ad uultum faciei imaginis apparentis. Unde multoties uultu deserto [deleto], sicut lignum purum atque commune, eam que dudum fuerat imago comburimus. Sicut enim Iacob approximans morti, summitatem uirge Ioseph adorauit, non uirgam honorificans, sed qui eam tenebat , sic et fideles non pro aliquo alio modo imagines adoramus, nisi pro desiderio effigie declarati;« et alia plura similia, ut sequitur.



IN ACTIONE SEXTA.

CAP. XXXu.---Reprehensio. Quod non ad adorationem imaginum pertineat testimonium quod de sexta synodo protulerunt.

Responsio. Idcirco testimonium de sancta sexta synodo protulerunt ut clarifice ostenderent quod iam quando sancta sexta synodus acta est, a priscis temporibus sacras imagines et historias pictas uenerabantur.  Unde ipsa sancta sexta synodus fideliter per canones orthodoxe statuens, ita constituit dicens: »In quibusdam uenerabilium imaginum picturis, agnus digito precursoris monstratus designatur, qui in signum relictus est gratie.« Et post pauca : »Secundum humanam figuram et in imaginibus a nunc pro ueteri agno retitulari decernimus, etc.« Unde et beatus Augustinus in psalmo XCIII explanauit: »Si autem non adoras in Christo ista terrena, quamuis de illis similitudo quedam data est ad significandos sanctos, de quacunque creatura ducta fuerit similitudo, tu intellige similitudinem creature, et adora artificem creature, etc.«



IN ACTIONE QUARTA.

CAP. XXXuI.---Reprehensio. Quod nunquam ab apostolis exemplis aut uerbis, ut illi garriunt, imagines adorare institutum sit.

Responsio. Sanctus Dionysius Areopagita, qui et  episcopus Atheniensis ualde nimirum laudatus est a sancto Gregorio papa, confirmante eum antiquum Patrem et doctorem esse. Iste sub temporibus apostolorum fuit, et in Actibus apostolorum monstratur . Unde et a predictis sanctissimis predecessoribus nostris pontificibus in sacris conciliis eorum, eius confirmata sunt ueridica testimonia pro sacrarum imaginum ueneratione, inter cetera: »Amplectentes ista ex epistola sancti Dionysii episcopi Atheniensis, que directa est ad sanctum Ioannem euangelistam.« Et infra: »Quid mirabile, si Christus uerax, et discipulos iniqui de ciuitatibus eiiciunt? ipsi digne sibi iudicantes, et de sacro scelerati interdicunt recedentes? In ueritate et manifeste [interdicti et recedentes? In ueritate manifeste] imagines sunt uisibilia inuisibilium. Nec enim in seculis superuenientibus culpabilis erit ex eius iustitia respectus Dei [auctor erit Deus iustarum a se separationum, sed qui sese a Deo separant. .«

 Item eiusdem de celesti Militia: »Predicta enim incorporea agmina diuersis coloribus effigurantur, et compositionibus [agmina materialibus figuris et comp.] uarios per colores tradidit, quatenus tacite nosmetipsos per sacratissimas [pro captu nostro per sacrat.] effigies ad simplices et incorporales pia mente transeamus. Etenim impossibile est nostra mente ad incorpoream illam pertingere celestis militie imitationem uisionemque nisi per elementorum poterimus per uisibilem ad inuisibilem pulcherrimamque attingere effigiem, et uisibiles odoriferasque imagines rationali traditione inuisibiles prefulgi, etc. [nisi proportionata sibi materiali utatur manuductione, uisibiles formas, et sensibiles odores habens, ut imagines inuisibilis pulchritudinis, et intellectualis diffusionis.]«



IN EADEM ACTIONE.

CAP. XXXuII.---Reprehensio. Quod non ad adorationem  imaginum pertineat, ut ulli asserunt, sententia beati Cyrilli in expositione Euangelii secundum Mattheum.

Responsio. Sanctus Cyrillus Alexandrinus et sanctus Gregorius Nyssenus uno tenore in historia Abrahe pro sacrarum imaginum ueneratione dixerunt: Nam in sacris conciliis predictorum nostrorum sanctissimorum pontificum ita fertur de sermone sancti Cyrilli Alexandrini episcopi. »Quemadmodum imaginem si quis designatam iucundam respexerit, mirabitur quidem regis figuram, et que in illa apparet: hanc et eius noscens conscriptionem pariter cernens delectabitur, ut ipsum regem aspiciat, etc.«



IN ACTIONE SEXTA.

CAP. XXXuIII.---Reprehensio. Quod magne sit temeritatis ingentisque absurditatis, sepe memoratas imagines corpori et sanguini Dominico equiparare uelle.

 Responsio. Non equiparauerunt, sed magis scripturaliter dixerunt: Nullus enim aliquando tubarum spiritus, sanctorum apostolorum aut probabilium Patrum nostrorum, que sine sanguine nostram libationem, que ad memoriam passionis Christi Dei nostri et omnis eius dispensationis facta, dixit imaginem corporis eius, nec susceperunt a Domino sic dicere aut confiteri, sed audiunt dicentem eum euangelice: Nisi comederitis carnem Filii hominis, et biberitis eius sanguinem, non intrabitis in regnum celorum . Et alia plurima ex Domini doctrina et beati Pauli apostoli , que exarare noluimus, quia in eadem per ordinem scribitur synodo: nam equiparare, ut dicunt Iconoclaste heretici in eorum pseudosyllogo, uenerandas imagines corpori et sanguini Dominico, insensabiliter equiparauerunt.



IN EADEM ACTIONE.

 CAP. XXXIX.---Reprehensio. Quod presumptiue et indocte eas Tarasius cum complicibus suis sacratis uasibus equiparare non formidet.

Responsio. Pro hoc in synodo dictum est a Tarasio patriarcha Constantinopolitano: Quia et sacra diuersa uasa habentes, hec osculamur et amplectimur, et sanctificationem quamdam accipere ab iis speramus, eo quod heretici in eorum pseudosyllogo oblatrantes delirabant, neque orationem sacram sanctificantem eam, ut ex hoc ad sanctam a communi transferatur, sed manere communem et inhonoratam, sicut eam operatus est pictor. Nos uero in his fideliter et ueraciter dicimus et probamus, quia usus sancte nostre catholice et apostolice Romane Ecclesie fuit et est, quando sacre imagines uel historie pinguntur, prius sacro chrismate unguntur, et tunc a fidelibus uenerantur: instar facientes, ut locutus est Dominus ad Moysen dicens: Faciesque unctionis oleum sanctum unguentum, compositum  opere unguentarii, et unges ex eo tabernaculum testimonii, et arcam testamenti, mensamque cum uasis suis, candelabrum et utensilia eius, altaria thymiamatis et holocausti, et uniuersam supellectilem, que ad cultum eorum pertinet: sanctificabisque omnia, et erunt sancta sanctorum: qui tetigerit ea, sanctificabitur .



IN ACTIONE SEXTA. In tomo secundo Epiphanius legit.

CAP. XL.---Reprehensio. Quod non ad eorum parentes pertineat, sicut illi dicunt: Disperdat Dominus uniuersa labia dolosa, et linguam magniloquam .

Responsio. Bene prophetice dixerunt, cum Psalmista canentes, sicut beatus Augustinus in eodem explanauit psalmo, dicens: »Disperdat Dominus uniuersa labia dolosa, etc.  Uniuersa dixit, quis se exceptum putet? sicut Apostolus dicit: In  omnem animam hominis operantis malum, Iudei primum et Greci. Et linguam superbam .«



IN EADEM ACTIONE.

CAP. XLI.---Reprehensio. Quod non in eorum parentibus, ut illi dicunt, impletum sit quod scriptum est: Inimici defecerunt framee in finem, et ciuitates eorum destruxisti.

Responsio. Hunc uersum semper cum propheta prophetici psalmifice dixerunt. Unde et beatus Augustinus in eodem psalmo explanauit, dicens : »Inimici defecerunt framee in finem: non pluraliter inimici, sed singulariter huius inimici. Cuius autem inimici, nisi diaboli framee defecerunt? He autem intelliguntur diuerse opiniones erroris.« Et post pauca: »Et ciuitates destruxisti. Ciuitates autem iste sunt in quibus diabolus regnat, ubi dolosa et fraudulenta concilia tanquam curie locum obtinent, et cetera.« Et ideo adimpletum est in ipsis hereticis, quando sacras imagines temerantes  procaciter deposuerunt.



IN ACTIONE QUARTA.

CAP. XLII.---Reprehensio. Quomodo intelligendum est: Domine, in ciuitate tua imaginem ipsorum ad nichilum rediges , quod quidem capitulum, sicut et cetera, illi aliter quam dictum sit intelligunt.

Responsio. Pro diuitibus huius mundi in errore existentibus, atque et aliis modis intelligitur. Nam et ipse sanctus Ioannes Chrysostomus , ubi se ostendit picturam sacrarum imaginum diligere, explanauit, dicens: »Ego et cere infusam dilexi imaginem pietate repletam. uidi enim angelum in imagine persequentem multitudinem barbarorum, et Dauidem uere dicentem: Domine, in ciuitate tua imaginum eorum ad nichilum rediges .« Ecce lucidissime ostendit pater quomodo  intelligendum est.

Item sancti Athanasii de interpretatione psalmorum, inter cetera: »Ciuitas enim Domini, que sursum Ierusalem: imago autem eorum, terrestris. Quod enim dicit, tale est: Quoniam terrestris, inquit, induti sunt imaginem, et non celestis, propter hoc ad nichilum redigentur. Audient enim illo tempore: Nescio uos , ut pote non indutos eadem Domini imagine, etc.«

Item sancti Augustini in eiusdem psalmi explanatione , inter cetera: »Quicunque ista non habetis, non cupiatis; quicunque habetis, non in eis presumatis. Ecce dixi uobis: non dico: Damnamini, quia habetis; sed damnamini, si de talibus presumatis, si de talibus inflemini, si propter talia magni uobis uideamini, si propter talia pauperes non agnoscatis, si generis humani conditionem communem propter excellentem uanitatem obliuiscamini. Tunc enim Deus necesse est retribuat  in nouissimo, et in ciuitate sua imaginem talium ad nichilum redigat.«



IN EADEM ACTIONE.

CAP. XLIII.---Reprehensio. Quod non, ut illi gloriantur, propter illos dictum est qui imagines adorant: Quoniam non derelinquet Dominus uirgam peccatorum super sortem iustorum, ut non extendant iusti ad iniquitatem manus suas .

Responsio. Recte cum propheta dixerunt: quia uirga peccatorum heretici sunt, et sors iustorum orthodoxi, quemadmodum sanctus Augustinus in eodem psalmo explanauit, dicens: »Sentitur ad tempus uirga peccatorum super sortem iustorum, sed non ibi relinquitur: non erit in eternum. ueniet tempus, quando Christus in claritate sua apparens, congreget ante se omnes gentes, et diuidat eas, sicut diuidit pastor hedos ab ouibus. Oues ponet ad dexteram, hedos ad sinistram, etc.« .



IN ACTIONE QUARTA.


CAP. XLIu.---Reprehensio. De eo quod Ioannes presbyter, Theodosio abbate monasterii sancti Andree, recitante uerba Ioannis Chrysostomi, et dicente: uidi angelum in imagine persequentem barbarorum multitudinem, dixit: Quis est iste angelus, nisi de quo scriptum est, quoniam angelus Domini percussit centum octoginta quinque millia Assyriorum in una nocte , in circuitu Ierusalem exercitantium?

Responsio. Iam superius uobis exarauimus propter quod sanctus Ioannes Chrysostomus protulit ipsum aspectum, sed ipsa uaria multitudo unde fuisset transiit. Idcirco Ioannes presbyter ex proprio arbitrio dixit, secundum diuinam Scripturam existimans esse, quando angelus Domini percussit centum octoginta quinque millia Assyriorum in una nocte, in circuitu Ierusalem exercitantium? Nam utrum sic esset, an non, minime confirmauit, sed interrogatiue  taliter memorauit.



IN EADEM ACTIONE.

CAP. XLu.---Reprehensio. Dementissimum et ratione carens dictum Ioannis presbyteri Orientalium, in eo quod ait quoniam non assistente imperatore imago eius honoratur: non enim inhonoratur: quatenus et nunc dominatore omnium Iesu Christo uisibiliter nobis non apparente , honorandam eius imaginem, sicuti et in imperatore, Pater sensit.

Responsio. Non ex se hec dixit Ioannes presbyter Orientalium, sed de libro sancti Anastasii episcopi Theopoleos, qui in eadem synodo lectus est, et ideo dixit: Ostendit Pater quod non assistente imperatore imago eius honoratur; non enim inhonoratur, et quod sequitur, ut supra.



IN ACTIONE QUARTA.

CAP. XLuI.---Reprehensio. De eo quod Ioannes  presbyter et legatus Orientalium incaute imaginum adorationem stabilire nitens, dixisse legitur: Erexit Iacob titulum Deo, quatenus et benedixit eum.

Responsio. In similitudine hoc dixit, quia cum euigilasset, tunc ille erexit titulum lapideum in loco quo locutus fuerat ei Deus, libans super eum libamina, et effundens oleum, uocansque nomen loci Bethel . Et ideo plures similitudines interpretationum habere uidetur. De libro beati Augustini, de Tractatu Esau et Iacob: »Intelligit, inquit, sanctitas uestra; multis enim modis significatur una res, id est Ecclesia.« Et post pauca: »Quia una res multis modis significatur, que nichil horum est per euidentiam, omnia est per figuram, etc.«



IN EADEM ACTIONE.

CAP. XLuII.---Reprehensio. Quam absurde agunt qui ad confirmandas imagines exemplum diuine  legis proferunt, dicentes propitiatorium, et duos cherubim aureos, et arcam testamenti, precipiente Domino, Moysen fecisse.

Responsio. Iam superius mitissime exarauimus qualiter predecessores nostri sanctissimi pontifices ad confirmandas imagines diuine legis exemplum in eorum posuerunt sacris conciliis. Unde sanctus Gregorius Theologus in sermone de Pascha , inter cetera ait: »Et qui loquebatur ante ipsum ad Moysen, tunc cum de istis legem daret, uide enim, inquit, omnia facies secundum exemplar quod tibi ostensum est in monte , adumbratione quadam descriptionem inuisibilium ostendens esse uisibilia: et suadeor nichil horum sine causa, neque irrationabiliter nec humi repens ordinatum esse, nec quod indignum esset et Dei constitutionibus et Moysis ministerio, etc.«

 Item beati Augustini de libro Exodi inter cetera: »Facta credimus, quemadmodum facta legimus, et tamen ipsa facta umbras fuisse futurorum apostolica doctrina cognoscimus. Putamus ergo specialiter [spiritaliter] esse inuestiganda que facta sunt, facta tamen esse negare non possumus, etc.«

CAP. XLuIII.---Reprehensio. Quod non parui sit piaculi Scripturas sanctas aliter intelligere quam intelligende sunt, et ad hos sensus usurpatas accommodare quos ille non continent: sicut in erronea synodo, que in Nicea regnante Constantino mediante Irene matre eius, residente Tarasio Constantinopolitano neophyto episcopo, gesta est.

Responsio. He subiecte reprehensiones non ex synodo, sed de sensu tracte sunt libri beati Augustini de eo quod apparuit Deus Moysi, ad finem eiusdem libri, ubi ita explanatum est. Omnia ergo futuri populi signa sunt et mysteria de Domino nostro Iesu Christo, et si qua alia sunt in libris  ueteribus sacramenta, siue illa intelligamus, siue non intelligamus, querentem desiderant, non reprehendentem. Petamus ergo, queramus et pulsemus, ut aperiatur nobis. Illis futura predicta sunt sacramenta, nos presentia uidemus in Ecclesia.

CAP. XLIX.---Reprehensio. Que sit differentia imaginis et similitudinis, siue equalitatis.

Responsio. Quis de fidelibus ignorare se putat aliquando, que sit imago, aut similitudo, uel equalitas? In sancta uero catholica et apostolica Ecclesia humilibus datur gratia. Nam differentia mathematicorum exterioris arte discipline fideles conseruare despiciunt, beato Ambrosio dicente in libro primo de Fide , ubi inter cetera inquit: »Dicendum est nobis quod scriptum est: Cauete ne quis uos depredetur per philosophiam et inanem seductionem, secundum traditionem hominum, et secundum elementa huius mundi, et non secundum Deum . Omnem enim uim uenenorum  suorum in dialectica disputatione constituunt, que philosophorum sententia definitur, non astruendi uim habere, sed studium destruendi. Sed non in dialectica complacuit Deo saluum facere populum suum. Regnum enim Dei in simplicitate fidei est, non in contentione sermonis.«

CAP. L.---Reprehensio. Quod contra beati Gregorii instituta sit imagines adorare seu frangere, et quia uetus et Nouum Testamentum, et pene omnes precipui doctores Ecclesie consentiunt beato Gregorio in non adorandis imaginibus, nec ut aliquid preter Deum omnipotentem adorare debeamus, in multis locis confirmat sanctus Gregorius papa.

Responsio. Nequaquam sacras contempsit imagines aliquando, sed magis constantissime obseruauit, et eorum ueneratus est figuras. Illud autem quod pene omnes precipui doctores Ecclesie consentiunt beato Gregorio, irrationabile fuit scribere, quia sanctus Gregorius ad predecessores suos Patres  atque precipuos doctores sancte catholice Ecclesie obediens et consentiens fuit. Nam illi beatum Gregorium in hoc existentes mundo nescierunt, nisi solus ille qui quos presciuit et predestinauit, etc. Nam qualiter sanctos predecessores suos ueneratus sit, proferimus epistolam eiusdem sancti Gregorii  ad Eulogium patriarcham Alexandrinum directam, ubi inter cetera: »Preterea de Eudoxii heretici persona, de cuius errore in Latina lingua nichil reperi, mihi a uestra beatitudine largissime gaudeo satisfactum. uirorum quippe fortissimorum Basilii, Gregorii atque Epiphanii testimonia protulistis, et manifeste peremptum cognoscimus eum in quem heres nostri tot iacula dederunt, etc.« De ueneratione uero sacrarum imaginum, sicut in ceteris epistolis suis sanctus Gregorius docuit, ita et in epistola sua ad Ianuarium episcopum Calaritanum , que sic incipit: »Iudei de ciuitate uestra huc uenientes questi nobis sunt quod synagogam eorum, que Calatis [Caralis] sita est, Petrus qui ex eorum superstitione ad Christiane fidei cultum Deo uolente perductus est, adhibitis sibi quibusdam indisciplinatis, sequenti die baptismatis sui, hoc est Dominico, in ipsa festiuitate Paschali cum graui scandalo sine uestra occupauerit uoluntate, atque imaginem illic genitricis Dei Dominique nostri, et uenerandam crucem, uel birrum album, quo de fonte surgens indutus fuerat, posuisset.« Et post pauca: »Considerantes hac de re uestre uoluntatis intentum ac magis iudicium, his hortamur affatibus ut, sublata exinde cum ea qua dignum est ueneratione imagine atque cruce, debeatis quod uiolenter ablatum est reformare.« Et post pauca: »Ne ergo suprascriptus Petrus, uel alii qui ei in hac indisciplinationis prauitate prebuere solatium siue consensum, hoc zelo fidei se fecisse respondeant, ut per hoc quasi eis necessitas fieret  conuertendi, admonendi sunt; atque scire debent quia hac circa eos temperantia magis utendum est, ut trahatur ab eis uelle non reniti, non ut adducantur inuiti, quia scriptum est: uoluntarie sacrificabo tibi, etc.«  Ecce sanctus Gregorius non est ausus contradicere tali fidei pro sacris imaginibus, sed magis eam confirmauit, ubi dixit: »Non adducantur inuiti.«

CAP. LI.---Reprehensio. Quod contra Dominice uocis imperium faciunt hi qui parentes eorum anathematizant: et si secundum eorum opinionem predecessores eorum heretici fuere, isti ab hereticis geniti, docti et consecrati sunt; siue de non iudicandis his qui de seculo recesserunt, uel quantum istorum error a parentum errore dissentiat, cum uidelicet illi imagines frangere, isti adorare censuerint.

Responsorio. Isti qui hoc ex sensu scripserunt, uel ad magnisonum Ezechielem prophetam attendere  debebant, dicentem: uiuo ego, dicit Dominus, si erit uobis ultra parabola hec in prouerbium in Isrel. Ecce omnes anime mee sunt: ut anima patris, ita et anima filii mea est. Anima que peccauerit, ipsa morietur. Et infra: Et cum auerterit se impius ab impietate sua quam operatus est, et fecerit iudicium et iustitiam, ipse animam suam liberauit. Et post plura: Nolo mortem impii, sed ut reuertatur impius a uia sua et uiuat. Conuertimini a uiis uestris pessimis, et quare moriemini, domus Isrel? Tu itaque, fili hominis, dic ad filios populi tui: Iustitia iusti non liberabit eum, in quacunque die peccauerit: et impietas impii non nocebit ei, in quacunque die conuersus fuerit ab impietate sua, etc.  Nam, ut sanctus Gregorius in Dialogis suis meminit , Ermigildo regi ab Ariana heresi ad fidem catholicam conuerso, quid nocuit pater suus Arianus Liuigildus Wisigothorum rex? Prorsus credimus quia nichil, sed magis cum in perditionem anime sue ipse pater eius  Arianus pro uera et orthodoxa fide eum occidi fecit, constantissimus Dei confessor et martyr effectus est: pater uero eius Arianus in ignem eternum pro Ariana fide sua deductus est. Et quid potuit fidelem filium suum in quocunque ledere capitulo? Tunc namque gaudet sancta catholica et apostolica Ecclesia quando inimicos suos, uidelicet hereticos, uidet in uera confessione ad eam reuerti, Domino dicente: Gaudium erit super uno peccatore, etc.  Et si de uno gaudium fit, quanto magis de tot millium hominum reuersione? quis audebit de fidelibus tandem aliquando resistere? Item ex sancto Augustino in psalmum LXXXIu, inter cetera dicente : »Peccata parentum non pertinent ad filios, que faciunt parentes iam natis filiis. Iam enim filii nati ad se pertinent, et parentes ad se pertinent. Itaque illi qui nati sunt, si tenuerint uias parentum suorum malas, necesse est  portent et merita ipsorum. Si autem mutauerint se, et non fuerint imitati parentes malos, incipiunt habere meritum suum, non meritum parentum suorum. Usque adeo autem non tibi obest peccatum patris tui, si te mutaueris, ut nec ipsi patri tuo obsit, si se mutauerit, etc.«

CAP. LII.---Reprehensio. Quod inutiliter et incaute Greci Ecclesiam catholicam anathematizare conati sunt in eorum synodo, eo quod imagines non adoret: cum utique prius debuerint omnino scrutari, quid uniuscuiusque partis Ecclesia de hac causa sentire uellet.

Responsio. Illi non anathematizauerunt catholicam Ecclesiam, sed magis ad eam reuersi, anathematizauerunt pseudosyllogum illum una cum complicibus eius hereticis, qui sacras imagines in sancta Ecclesia a priscis temporibus constitutas, inuerecunde et incaute non solum deposuerunt, sed insuper incenderunt. Et ideo secundum traditionem sancte catholice et apostolice Ecclesie ab  ipsa reuersi heresi, specialiter eam contemnentes anathematizauerunt. Item ex epistola sancti Gregorii ad Eusebium archiepiscopum Thessalonicensem directa : »Hortamur, ut cum omni uiuacitate ac sollicitudine fraternitatis hoc uestra rimari cura non desinat, et si ab hac eos insontes prauitate repererit, scandalum de filiorum suorum mentibus habitatorum satisfactione remoueat, atque inter omnes hereses specialiter Seuerum ac Nestorium anathematizent, etc.« Sic et isti fecerunt, de propria eorum heresi reuertentes.

CAP. LIII.---Reprehensio. Quia mulier in synodo docere non debet, sicut Irene in eorum synodo fecisse legitur.

Responsio. In ipsis enim exordiis Christianorum, cum ad fidem conuerteretur imperator Constantinus, mater sua Helena Augusta ad eum cum duodecim scribis et Phariseis, ac magistris et principibus  Iudeorum in urbem uenit Romam et ipsa una cum filio suo Constantino Augusto concilium Iudeos cum Christianis facere censuerunt. In quo presidens sanctus papa Siluester cum pluribus sanctissimis episcopis, in ampliorem statum dilatantes Christianorum fidem, tam per sacram Scripturam quamque per miracula, Domino protegente, uictores effecti sunt. Sed et sanctus Leo papa egregius doctor, pro sacrosancto quarto concilio ad Pulcheriam Augustam emisit epistolas suas. Unde et ipsa per semetipsam in sancta quarta synodo sedit, una cum fidelissimo Marciano imperatore. Item ex libro sancti Augustini, de eo quod in Genesi sexto die factum legitur, inter cetera: »Produxit terra herbam pabuli et ligna fructifera: producunt et homines in Ecclesia opera misericordie: post ipsa opera, que etiam Domino exhibita sunt, cum esset in carne, non solum a uiris, sicut fuit Zacheus, sed etiam a mulieribus que ei ministrabant de substantia sua, etc.«

 CAP. LIu.---Reprehensio. Quod non ideo adorande sunt imagines quod per eas, ut illi dicunt, nonnulla signa demonstrata fuisse uidentur, cum tamen non omnes res adorentur per quas uel in quibus miracula apparent.

Responsio. Iam superius exarauimus pro adorandis imaginibus, qualiter in eorum explanauerint definitione, demonstrantes eis osculum et honorabilem salutationem reddere, nequaquam secundum fidem nostram ueram culturam, que decet solam diuinam naturam. Ex libro sancti Augustini in psalmum LXXuI , inter cetera: »Tu uere magnus Deus faciens mirabilia in corpore, in anima solus faciens.« Et post pauca: »Fecit et Moyses, sed non solus, fecit et Elias, fecit et Eliseus, fecerunt et apostoli, sed nullus eorum solus. Illi cum facerent, tu cum eis; tu quando fecisti, illi non tecum. Non enim tecum fuerunt cum fecisti,  quando et ipsos tu fecisti. Tu es Deus, qui facis mirabilia solus, etc.«

CAP. Lu.---Reprehensio. De eo quod apocryphas et omni derisione dignas nenias suis locutionibus interposuerunt.

Responsio. Ad derisionem et opprobrium hereticorum, qui pseudosyllogum illum fecerunt, eorum apocryphas nenias, quas delirauerunt, in medium deduxerunt, demonstrantes eis qualem errorem conabantur in sanctam catholicam et apostolicam introducere Ecclesiam. Et idcirco qui ex ipsa reuersi sunt heresi, cum propheta canebant pro ipsis hereticis: Inimici defecerunt framee in finem, etc.  alia plura. Item sancti Gregorii Theologi de sermone in Epiphaniis , inter cetera: »Accedamus ad lucem, et efficiamur etiam ipsi lux participatione lucis eterne.« Et post pauca: »Nunquid tale aliquid in mysteriis suis habent paganorum delira commenta, et mysteria obscura, adinuentiones demonum, aut furiose mentis uesana  figmenta, tempore confirmata, et fabulis commendata? Ea enim, que tanquam uera adorant, rursum ficta esse et composita per fabulas docent. Quod si essent uera, utique fabulosa non essent, cum sint omni genere contraria sibi ueritas et figmentum. Sed agunt omnia, tanquam uere pueri in plateis ludentes ac sibi inuicem illudentes. Nulla ibi uirilis sensus et perfecte rationis assertio, nichil quod proferre ualeant aduersus cultores uerbi Dei, et alia similia plura.

CAP. LuI.---Reprehensio. De eo quod quanto plura exempla hereticorum et imagines spernentium uel despicientium trahunt, tanto parentes suos maioribus conuiciis et iniuriis inhonorant, quos procul dubio eorum sequaces in hac parte fuisse profitentur.

Responsio. Ecce ipsum unum tenorem in hoc capitulari sepius referunt, quia parentes eorum despexerunt atque iniuriantes inhonorauerunt. Et ideo et nos, ut superius exarauimus, pro huiusmodi breuiter  addentes dicimus, quia nec parentes boni possunt filiis malis prodesse, neque filii boni possunt parentibus malis auxilium ferre, sed unusquisque pro se reddet rationem Deo. Magis autem multum laudabiles sunt qui parentes eorum non sequuntur in seuissimo errore, reuersi ad ueram fidem orthodoxam sancte catholice et apostolice Ecclesie. Ex libro sancti Augustini de prophetia , ubi ad oues loquitur Deus, inter cetera: »Ergo quicunque ab hereticis transierint ad Catholicam, non habebunt hoc opprobrium gentium, nec portabunt maledictum dissensionis, quia permanent in radice unitatis, in plantatione caritatis: Non portabunt maledictum, et scient quoniam ego sum Dominus Deus eorum, et ipsi populus meus domus Isrel, dicit Dominus Deus .«

CAP. LuII.---Reprehensio. Quod non sit contra religionem Christianam, ut illi dicunt, non colere et non adorare imagines.

 Responsio. Ex libro beati Augustini de tractatu Prouerbii Salomonis, inter cetera: »Inuenis hominem porrigentem manu eleemosynas pauperum, nec tamen de Deo ibi cogitantem, sed hominibus placere cupientem. Lanea uestis uideri potest, interiorem lineam non habet. Inuenis alium dicentem tibi: Sufficit mihi in conscientia Deum colere, Deum adorare: quid mihi opus est aut in ecclesiam ire, aut uisibiliter misceri Christianis? Lineam uult habere sine tunica: non nouit, non commendat talia opera mulier ista. Dicenda sunt quidem et docenda spiritalia sine carnalibus, sed illi qui accipiunt debent tenere spiritalia, et non carnaliter operari carnalia, etc.«

CAP. LuIII.---Reprehensio. Quod non parui sit erroris, manufactas imagines arce testamenti Domini cequare conari, ut illi in sua synodo facere conati sunt.

Responsio. Item ex tractatu sancti Augustini de Esau et Iacob, inter cetera: »Duo Testamenta dicuntur  in lege, unum uetus, alterum Nouum. uetus promissiones habebat temporales, sed significationes spiritales. Intendat caritas uestra. Si promissa est Iudeis terra promissionis, significat aliquid spiritaliter terra promissionis. Si promissa est Iudeis ciuitas pacis Ierusalem, significat aliquid nomen ciuitatis Ierusalem:« et similia alia plura. Unde, ut superius exarauimus de eodem libro sancti Augustini una res multis modis significatur: que nichil horum est per euidentiam, omnia est per figuram, etc.

CAP. LIX.---Reprehensio. Quod non sint cequande imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquie aut de corpore sunt, aut de his que in corpore, aut de his que circa corpus cuiusdam sancti fuerunt; imagines uero nec in corpore, nec circa corpus fuisse uel fore creduntur illis quibus ascribuntur.

Responsio. In sacris predictis conciliis predecessorum meorum sanctissimorum pontificum hec  oblata sunt testimonia, id est sancti Gennadii Massiliensis episcopi, qualiter ueneranda sint corpora uel reliquie sanctorum, capitulo 40: »Sacrorum corpora, et precipue beatorum reliquias, ac si Christi membra sincerissime honoranda, et basilicas eorum nomine appellatas, uelut loca diuino cultui mancipata, affectu piissimo et deuotione fidelissima adeundas. Si quis contra hanc sententiam uenit, non Christianus credatur, sed Eunomianus.« Item de petitione clericorum et monachorum sancte Antiochene Ecclesie aduersus Seuerum hereticum in sancta quinta synodo: »Neque enim de sanctis altaribus pepercit, sacratissima uestimenta uasaque nonnulla discerpens, ceteraque fundens distribuit consentientibus sibi . Ausus fuit enim ille, beatissimi, que in typum Spiritus sancti auree argenteeque columbe pendebant supra sacratissimos fontes et altaria, cum reliquiis usurpare, dicens: Non est necesse in specie columbe  Spiritum sanctum nominare, etc.«

CAP. LX.---Reprehensio. Quod hec synodus, que nec synodus quidem dicenda est, nullatenus equiparari possit Nicene synodo, quanquam in eodem sit agitata loco, sicut Ioannes presbyter adulanter dixisse perhibetur: quippe cum ab ea non solum in ceteris, sed in symbolo discrepare noscatur.

Responsio. Iam superius exarauimus huius synodi diuina dogmata irreprehensibilia existere, sicut precipuorum sanctorum Patrum mirifice demonstrant opuscula. Nam si quis a predicte synodi symbolo discrepare se dixerit, discrepare uidetur a sanctarum sex synodorum symbolo, eo quod isti non ex se, sed per sanctorum dogmatum constitutiones locuti sunt. Ex libro sancte sexte synodi, inter cetera : »Sufficiebat quidem ad perfectam orthodoxe fidei cognitionem atque confirmationem, pium atque orthodoxum hoc diuine gratie symbolum. Sed quoniam non destitit ab exordio adinuentor malitie,  cooperatorem sibi serpentem inueniens et per eum uenenosam humane nature afferens mortem: ita et nunc organa ad propriam suam uoluntatem apta reperiens, etc.«

Item ex libro sancti Augustini de Prophetia , ubi ad oues loquitur, inter cetera: »Lateribus et humeris uestris impellebatis, et cornibus uestris percutiebatis, et omne quod deficiebat comprimebatis, quousque dispergeretis eas foras: et saluabo oues meas. Sicut detestanda eorum iniquitas et crudelitas, ita laudanda pastoris nostri et Dei nostri misericordia.« Et post pauca sequitur: »Et super omnem terram gloria tua. Sponsus in celo est, sponsa in terra est. Ille super omnes celos, illa super omnem terram. O heretice, credis quod in celo non uides; negas quod in terra uides? Dicat ergo hec, dicat et audiatur, saluet oues suas. Et saluabo, inquit, oues meas, et iam non erunt in deuastationem: et iudicabo inter ouem et ouem,  et excitabo super eas pastorem unum, et reliqua.«

CAP. I.---Reprehensio. Contra eos qui dicunt: Sic diuine Scripture libros, ita imagines ob memoriam uenerationis habemus, nostre fidei puritatem obseruantes

Responsio. Sancti Gregorii pape ex epistola ad Serenum episcopum Massiliensem directa , inter cetera: »Dic, frater, a quo factum sacerdote aliquando auditum est quod fecisti? Si non aliud, uel illud te non debuit reuocare, ne despectis aliis fratribus solum te sanctum et esse crederes sapientem? Aliud est enim picturam adorare, aliud per picture historiam quid sit adorandum addiscere. Nam quod legentibus Scriptura, hoc idiotis pictura prestat cernentibus: quia in ipsa ignorantes uident quid sequi debeant, in ipsa legunt qui litteras nesciunt. Unde et precipue gentibus pro lectione pictura est: quod magnopere a te, qui inter gentes habitas, attendi debuerat.« Et post pauca: »Et quia in locis uenerabilibus sanctorum depingi historias  non sine ratione uetustas admisit.« Et rursus: »Quia picturas imaginum, que ad edificationem imperiti populi fuerant facte, ut nescientes litteras, ipsam historiam attendentes, quid actum sit discerent, etc.« [a 1Kb] Item Sophronii episcopi Hierosolymitani, qui ita explanauit in sancta sua synodica, que in sancto sexto concilio oblata et mirabiliter suscepta est, de Spiritu sancto dicens: »uere Patri et Filio consempiternum, consubstantialem atque contribulem, eiusdemque essentie atque nature. Similiter et deitatis Trinitatem consubstantialem, cohonorandamque ac consessorem, connaturalem et cognatam atque contribulem, in unam conrecapitulandam deitatem: atque in unam copulandam communem dominationem, absque personali confusione, et absque substantiali diuisione. Trinitatem itaque in unitate credimus, et in unitate trinitatem glorificamus, et cetera.« Item ex epistola sancti Athanasii ad Epictetum directa, inter cetera: »Eorum uero qui putantur recte credere  secundum omnia que dicta sunt a sanctis Patribus, qui propter inquisitionem immutare uolentes, nichil aliud faciunt nisi secundum quod scriptum est: Proximum quidem potant insipientia: repugnant autem ad nullam utilitatem, sed ut simplices tantum euertant, etc.« Item sancti Augustini lib. uII de Trinitate , inter cetera: »Sic dicamus tres personas, Patrem, et Filium, et Spiritum sanctum, quemadmodum dicuntur aliqui tres amici, aut tres propinqui, aut tres uicini, quod sint ad inuicem, non quod unusquisque eorum sit ad seipsum. Quapropter quilibet ex eis amicus est duorum ceterorum, aut propinquus, aut uicinus, quia hec nomina relatiuam significationem habent, etc.« Item eiusdem sancti Augustini lib. uIII de Trinitate , inter cetera: »Tantam esse equalitatem in ea Trinitate, ut non solum Pater non sit maior quam Filius, quod attinet ad diuinitatem, sed nec Pater et Filius simul maius aliquid sint quam Spiritus sanctus, aut singula  queque persona quelibet trium minus aliquid sit quam ipsa Trinitas.« Dicta sunt hec, et si sepius uersando repetantur, familiarius quidem innotescunt: sed et modus aliquis adhibendus est, Deoque supplicandum deuotissima pietate, etc.



IN ACTIONE PRIMA.

CAP. Iu.---Reprehensio. De eo quod Basilius archiepiscopus in sue fidei lectione, post confessionem Patris, et Filii, et Spiritus sancti, imaginum et lipsanorum osculationem et adorationem inseruit, fidem se habere dicens, participari ab his sanctificationem: remissionem uero peccatorum, siue carnis resurrectionem, seu uitam futuram omnino tacuit.

Responsio. Sanctus Ambrosius Mediolanensis episcopus in libro I  de Fide, quem ad Gratianum  imperatorem misit, de Patre et Filio orthodoxe dogmatizans, inter cetera inquit: »Est enim plenitudo diuinitatis in Patre, et plenitudo diuinitatis in Filio.« Et de Spiritu sancto nil dixit, quia tantummodo de Patre et Filio explanauit. Et Basilius heresim, quam abiiciens anathematizauit, et confessionem de uera religione orthodoxe fidei faciens, imagines sacras et lipsana sanctorum amplectens uenerabiliter suscipit, de quibus dudum errorem habuit. Nam de remissione peccatorum, siue carnis resurrectione, seu uita futura, nullum habuit errorem, neque orthodoxe fidei sancte catholice et apostolice Ecclesie in hoc contradixit, sicut illi flebiles et infelices heretici, qui ex occasione imaginibus et lipsanis sanctorum detrahere conati sunt, cum ipsis sacris imaginibus ipsa lipsana sanctorum eiicientes atque abnegantes contempserunt. Sed ue illis, quia de uia recta declinantes, per erroneam semitam plenamque frutetis gradientes, in foueam inciderunt, quam facientes, arsuri sunt in eternum. Si enim explanare uoluerimus  de lipsanorum sanctorum ueneratione per diuinarum Scripturarum et sanctorum Patrum opuscula, quis ualebit scribere, aut chartas proferre? Pauca enim ex multis breuiter memoramus sancti Basilii episcopi Cesaree Cappadocie, in interpretatione psalmi CXu, inter cetera: »Ante hoc dicebatur sacerdotibus et Nazareis. Quoniam omnis qui tetigerit mortuum, immundus erit, et ut lauet uestimenta sua. Nunc autem qui tetigerit ossa martyrum, accipiet aliquam participationem sanctificationis de corpore assistente gratia. Pretiosa in conspectu Domini mors sanctorum eius, etc.«  Item sancti Ioannis Chrysostomi episcopi Constantinopolitani in sermone in Epistolam beati Pauli apostoli ad Romanos , inter cetera: »Ego autem et propter hoc Romam diligo. Insuper adhuc et aliunde eam habeo laudare, et pro magnitudine, et pro antiquitate, et pro specie, et pro multitudine, et potentia, et directionibus in preliis. Omnia autem talia derelinquens,  pro hoc eam beatifico, quia et uiuens eis scribebat, et sic eos diligebat, et presentialiter eis locutus est, et uitam ibi temporalem finiuit, et sanctum corpus eius ibi habent, pro quo et honorabilior ciuitas magis quam pro aliis. Et sicut corpus magnum et forte oculos habet duos splendentes; sacrorum horum corpora, id est Petri et Pauli: ita non est celum splendidius, quando sol emittit radios, sicut Romane urbis he due lampades ubique in mundo illuxerunt. Exinde ergo rapietur Paulus, exinde Petrus. Considerate et tremite: qualia uidebit insignia Roma, Paulum subito surgentem a loco requietionis sue simul cum Petro, et proficiscentem obuiam Christo? Quale mandat Christo donum Roma? quales coronas ciuitas continet duas? quales catenas aureas circumnectit? quales habet fontes? Pro hoc admiror ciuitatem, non pro multitudine auri, non pro columnis, non pro alia phantasia, sed pro egregiis cacuminibus summe Ecclesie. Quis mihi tribuet perfundi corpore Pauli, et adherere sacre sepulture  et puluerem sanctum uidere corporis illius, in quo imitatus est Christum, in quo Christi stigmata portauit, in quo ubique predicationem disseminauit? Puluerem illum corporis eius, per quod ubique occurrit? puluerem oris illius, per quod Christus annuntiabatur, et lux lucescebat, etc.«

Item ex sermone sancti Augustini in Natali sanctorum apostolorum, inter cetera: »Nam iste beatissimus Petrus piscator, cui iubebat, non dico curator, sed infimus obsonator, modo genibus prouolutus eum adorat imperator, etc.«

Item eiusdem sancti Augustini in expositione psalmi XLIu , inter cetera: »Filie regum delectauerunt te in honore tuo ; quia non quesierunt honorem patrum suorum, sed quesierunt honorem tuum. Ostendatur mihi Rome  in tanto honore templum Romuli, in quanto ostendam ibi memoriam Petri. In Petro quis honoratur, nisi ille defunctus pro nobis, etc.«

Item sancti Gregorii pape ex epistola Eusebio episcopo Thessalonicensi directa , inter cetera: »Si autem Theodorus lector ad orationem sanctos huc ad apostolos uenire uoluerit, eum fraternitas uestra sine aliqua mora transmittat.« Et alia plura talia testimonia, que exarare per ordinem longum preuidemus.



IN EADEM ACTIONE.

CAP. u.---Reprehensio. De eo quod Theodosius Amorii episcopus desidiose sancte et unice Trinitatis fidem tacuerit, de imaginibus uero incaute et extraordinarie dixerit: »Confiteor et promitto, et suscipio, et osculor, et adoro imagines.« Et post pauca: »Qui non instruunt diligenter omnem Christo dilectum populum adorare et uenerari sacras et uenerandas imagines omnium sanctorum, qui a seculo Deo  placuerunt, anathema.«

Responsio. Putamus quia zelo fidei feruens predictus Theodosius talem orationem confessus est qualem in eorum definitione explanauerunt. Nam et predecessores nostros, uidelicet beatissimos pontifices Gregorium et Gregorium, Zacariam et Stephanum, Paulum et iterum Stephanum, reperimus pro sacrarum imaginum erectione in Spiritu sancto feruentes, recte fidei zelum habere. Pro quo dominus Gregorius papa secundus iunior, una cum 79 sanctissimis episcopis ante confessionem beati Petri apostolorum principis presidens, multorum sanctorum Patrum testimonia roborantes, uenerari et adorare sacras imagines in eorum concilio censuerunt. Porro predecessor noster sancte recordationis quondam dominus Stephanus papa similiter cum episcopis partium Francie atque Italie presidens in basilica Saluatoris Domini nostri Iesu Christi, que appellatur Constantiniana, predecessoris sui uenerabile concilium  confirmans atque amplectens, magis magisque et ipse una cum omnibus episcopis presidentibus, sanctorum Patrum testimoniis adherentes, adorare atque uenerari sacras imagines statuerunt. Unde et beatus Paulus apostolus docens inquit: Tenete traditiones quas accepistis . Et iterum: Sed licet nos, aut angelus de celo euangelizet uobis, preterquam quod euangelizamus uobis, anathema sit. Sicut prediximus, et nunc iterum dico: Si quis uobis euangelizauerit preter id quod accepistis, anathema sit, etc. .



IN ACTIONE TERTIA.

CAP. uI.---Reprehensio. Ridiculose et pueriliter dictum in sententia fidei Theodori archiepiscopi: Mirabilis Deus in sanctis suis . Et continuo: Sanctis qui in terra sunt eius, mirificauit omnes uoluntates meas inter illos , tanquam hic uersiculus illum priorem subsequeretur.

Responsio. In hoc modo gratis calumniari conantur; quia sancta Ecclesia in matutino Deo canere laudes  surgens, in primis: Domine labia mea aperies  dicit, et post: uenite exsultemus Domino : sic incipit: Beatus uir . Similiter Paulus apostolus fideliter prophetarum nomina percurrens per ordinem, post Iephte Dauid memorauit, et sic Samuel. Sed et plura sanctorum opuscula inuenimus ferre testimonia de Nouo et sic postmodum de ueteri Testamento: sed ob hoc nullus audet quispiam de fidelibus talia in ridiculo habere. Item sanctus Ioannes Chrysostomus in interpretatione epistole beati Pauli apostoli ad Hebreos , inter cetera docens, inquit: »Non uidebit Dominus, nec intelliget Deus Iacob . Et iterum: Labia nostra a nobis sunt, quis noster Dominus est ? Et iterum: Propter quid irritauit impius Deum ? Et rursum: Dixit insipiens in corde suo: Non est Deus. Corrupti  sunt, et abominabiles facti sunt in uoluntatibus suis, etc. .«

Item eiusdem sancti Ioannis Chrysostomi in interpretatione epistole beati Pauli apostoli ad Romanos : »Pro quo et Mattheus initium faciens Euangelii, utrumque horum memorat primum, et tunc per ordinem profert parentes eorum, dicens: Liber generationis Iesu Christi . Non sustinuit dicere post Abraham, Isaac et Iacob, sed ante Abraham Dauid memorauit, et, quod est mirabile, quoniam ante Abraham Dauid posuit, sic dicens: Filii Dauid, filii Abrahe, et tunc cepit dicere per ordinem, etc.«



IN ACTIONE PRIMA.

CAP. uII.---Reprehensio. Contra eos qui dicunt: Deo cooperante nos direximus congregare uos, siue, Congregauit uos Deus, concilium proprium statuere uolens.

[a 1Kb] Responsio. In fine Euangelii sancti Marci: Illi autem  profecti predicauerunt ubique, Domino cooperante, et sermonem confirmante sequentibus signis . Item sancti Cyrilli in sermone sancte Dei genitricis, inter cetera: »Gloria quidem tibi a nobis sancta mystica Trinitas, que hos et nos omnes conuocauit in hanc uocationem Dei genitricis Marie, etc.« Item ex sancta synodo, actione decima octaua, post subscriptiones episcoporum et imperatoris, Constantinus piissimus imperator dixit: »Deum testem proferimus.« Et post pauca: »Cum ergo Deo complacuit tempus concedere, inuitauimus fieri collectionem uestram, ad considerandum nobis sanctas Dei Scripturas, omnemque uocis siue assertionis nouitatem que adiecta est ad intemeratam nostram Christianorum fidem in his uicinis temporibus, a quibusdam praua sentientibus, expellendam, etc.«



IN ACTIONE TERTIA.

CAP. uIII.---Reprehensio. Contra eos qui dicunt  quod imaginis honor in primam formam transit.

Responsio. Qui huic contradicere uoluerit, sancti Basilii contradicet expositioni , quem nullum ex fidelibus credimus aduersus eius orthodoxam fidem expugnare. Quia ipse in sacratissima epistola sua, quam misit ad Amphilochium, inter cetera istud explanauit capitulum. Item sancti Seueriani episcopi Gabalanensis, alias Gaualensis, in homilia in qua demonstrauit Scripturas per Dominum explanatas, inter cetera: »uestem imperialem si iniuriaueris, nunquid qui eam induit iniuria afficis? Nescis quoniam si quis imaginem imperatoris iniuriauerit, prime forme dignitati affert iniuriam? Nescis quoniam si quis imaginem que a ligno detrahit, non sicut in inanimatam materiam audens sic iudicatur, sed sicut qui aduersus imperatorem manus extendens fedat materiam, sine anima imperatoris, segregatam ab imperatore? Imago enim omnino si feriatur, eius iniuria imperatorem attingit, etc.«



IN EADEM ACTIONE.


CAP. IX.---Reprehensio. Quod infauste et precipitanter siue insipienter Constantinus Constantie Cypri episcopus dixit: »Suscipio et amplector honorabiliter sanctas et uenerandas imagines, et que secundum seruitium adorationis, que substantiali et uiuificatrici trinitati emitto. Et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti eorum qui abnegauerunt incarnatam et saluabilem dispensationem Christi ueri Dei nostri emitto.«

Responsio. Ex praua reuertentes heresi, totis nisibus eorum, tentauerunt sancte catholice et apostolice in ipsorum confessione satisfacere Ecclesie, et ideo talem adorationem se confessi sunt pro sacris imaginibus credere qualis in definitione synodi constituta  est inter cetera : »Reordinari uenerandas et sanctas imagines, que ex coloribus et metallo et cetera materia opportune habentur in sanctis Dei ecclesiis, in sacris uasis, et in uestibus, parietibus et tabulis domibusque et uiis: quasque Domini et Saluatoris nostri Iesu Christi imagines, intemerate domine nostre sancte Dei genitricis, pretiosorum angelorum et omnium sanctorum et iustorum uirorum. Quantum enim frequenter per imaginariam reformationem uidentur, tantum et qui eas aspiciunt assurgunt ad [prototyporum] prime forme memoriam et dilectionem, et ut his osculum et honorabilem salutationem reddant, nequaquam autem secundum fidem nostram ueram culturam, que decet solam diuinam naturam, sed quemadmodum signo pretiose et uiuifice crucis, et sanctis Euangeliis, et ceteris sacris ornatis, etc.«



IN ACTIONE SECUNDA.

 CAP. X.---Reprehensio. Quod Euthymius Sardensis episcopus a prefati Constantini errore non multum dissentit in eo quod ait: »Ex toto corde suscipio uenerandas imagines, cum condecenti honore et amplectibili adoratione. Illos enim qui aliter aut contrarie sentiunt, aut dogmatizant contra sanctas imagines, alienos catholice Ecclesie deputans predico, et hereticos annuntio.«

Responsio. Ecce, ut supra diximus, secundum definitionem synodi confitentur se puram facere Ecclesie catholice confessionem in eo ubi iste ex toto corde se dicit suscipere uenerandas imagines, et cum decenti honore et adoratione amplecti, ut superius in definitione synodi dictum est: »Nequaquam secundum fidem nostram ueram culturam, que decet solam diuinam naturam, sed quemadmodum signo pretiose et uiuifice crucis, et sanctis Euangeliis, et ceteris sacris ornatis.« Et ideo dixit, »cum condecenti honore;« et promisit se contrarios catholice Ecclesie hereticos annuntiare.



IN ACTIONE QUARTA.


CAP. XI.---Reprehensio. Quod nulla auctoritate uigeat, neque in ullo authenticorum librorum reperiatur, quod illi dicunt per imaginem cuiusdam Polemonis quamdam ab adulterii perpetratione cercitam fuisse: quod quidem equare nituntur miraculo quod fimbria Dominice uestis actum est, quam mulier contingens exoptatam recepit sanitatem.

Responsio. In hoc capitulo qui hec scripserunt, incriminari moliuntur, et contradicere ueritati nituntur. Quod probare nequaquam possunt de illis, quod equare Polemonis miraculum auderent cum fimbria Dominice uestis. In synodo uero miraculum imaginis Polemonis de sermonibus episcopi sancti Gregorii Theologi, ubi de industria uersum scripsit, ipsum ostensum est testimonium, et a Basilio Ancyre, seu et a Tarasio patriarcha Constantinopolitano, simul et a Nicephoro episcopo Dyrrachii singulatim responsum est. Basilius quidem episcopus respondit: »Sanctus  Gregorius deiloquus Pater mirabilem putauit imaginem Polemonis.« Et patriarcha dixit: »Etenim castitas ex ea peracta est. Nisi enim uidisset imaginem prostituta Polemonis, nequaquam ab adulterio recessisset.« Simulque et Nicephorus episcopus respondit: »Mirabilis imago et digna ualde nimis, quoniam potuit mulierem eruere de abominabilis ludibrii operatione.« Et post hec sic alius lector legit: Beati Antipatri episcopi Bostrorum ex sermone de fluxu sanguinis, ubi post multam explanationem, sanctus inquit: »Adepta donum, titulum erexit Christo, diuitias quidem mendicis expendens, diuitias uero reliquas offerens Christo.« Et post hec sic iterum separatim pro miraculo fluxuose mulieris patriarcha respondit: »Sicut et imaginem que titulatur Christo eam offert, quemadmodum fluxuosa titulum.« Similiter et Basilius episcopus respondit: »Proprie dicere iubet, et suscipit prolixe qui faciunt  imagines. Tamen uestra a Deo inspirata ueridica excellentia ipsam synodum legi facere potest in actione quarta, utrum sic est, an non.«



IN ACTIONE SEXTA. Tomo tertio.

CAP. XII.---Reprehensio. Quod non pertineat ad imaginum adorationem, ut illi stultissime et irrationabiliter putant, quod per legislatorem scriptum est: Ecce uocaui ex nomine Beseleel filium Huri filii Hur de tribu Iuda, et repleui eum spiritu sapientie et intelligentie ad perficiendum opus ex auro et argento: et dedi ei socium Ooliab filium Achisamech, etc. .

Responsio. Pro his firmissimis exemplis predecessor noster sanctissimus dominus Gregorius secundus iunior papa, in suo sacro concilio , in eo ipso presidente sanctissimo ac beatissimo quondam domino Gregorio papa per semetipsum, similiter dixit: »Si contraria sentientibus, et irritas facere querentibus antiquas Patrum traditiones, salutis occurreret conuersio, sufficerent utique ea que superius a nobis ex Patrum testimoniis uel sacris dicta sunt documentis. Sed quia uidemus, quod merentes dicimus, plerosque turbatis mentibus statuta conturbare Ecclesie, ideo, fratres karissimi, extenditur sermo, et cupimus ad compescendam erroris insaniam adhuc ex ueteribus documentis aliquid dicere: forsan resipiscent inquieti. In libro enim Exodi sic legimus: Locutus est Dominus ad Moysen, dicens: Loquere filiis Isrel, ut tollant mihi primitias; ab omni homine, qui offert ultroneus, accipietis eas. Hec sunt autem que accipere debetis, et cetera per ordinem, usque ad duos cherubim, qui erunt super arcam testimonii, cuncta, que per te mandabo filiis Isrel .« Nam et aliud protulit testimonium ex libro tertio Regum, ut sileant  garrientes mandato Dei. A Salomone constructo templo, »Inter alia fecit in oraculo duos cherubim de lignis oliuarum.« Et infra: »Et sculpsit in eis picturam cherubim, et palmarum species, et anaglypha ualde prominentia, et texit ea auro: et operuit tam cherubim, quam palmas, et cetera auro . Ecce, karissimi fratres, consideremus quid Deo mandante Moyses fecerit, quidue Salomon sapientissimus iussu construxerit diuino, etc.« Quanto debemus puro corde et animo sculptum Christum Deum nostrum, sanctamque semper uirginem eius genitricem Mariam, apostolos quoque, uel omnes sanctos Dei per eorum sacras effigies atque imagines colere uel adorare, et ad propitiandum nobis petere et relaxari delicta? Nos non ob aliud nomen imagines facimus et adoramus, sed pro nobis incarnato uerbo Dei. Si autem manufacta omnia abiicienda sunt, neque arca federis, neque aurei et celati cherubim eius debuerunt recipi, que per Beseleel et Ooliab facta sunt iuxta preceptum Dei. Si uero illa suscepta sunt, et  he imagines opportune recipiuntur, quoniam secundum Deum fiunt. Unde et operantur, sicuti et arca, multa miracula. Nam et arca et cherubim, ut et he sine anima erant, et manufacta, et sculpta. Sed sicut illic per illa operabatur Deus et glorificabatur, ita et he simili modo secundum uisiones et reuelationes prophetarum coloribus distincte efficiuntur. Et ne aliquis propter adorationem que a predecessoribus nostris sanctissimis presulibus promulgata est, oblatrare presumat, sciat ipsos talem adorationem docuisse qualem predecessor noster sanctus Gregorius egregius doctor et papa in epistola sua quam in prefato concilio domini Stephani pape Herulphus episcopus [Lingonensis] prouicie Galliarum ciuitatis protulit, ubi inter cetera Secundinum seruum Dei inclusum Gallie docuit dicens: »Scimus quia tu imaginem Saluatoris nostri ideo non petis, ut pro Deo aut quasi Deum colas, sed ob recordationem  Filii Dei, ut in eius amore recalescas, cuius te imaginem uidere consideras. Et nos quidem non quasi ante Diuinitatem ante illam prosternimur, sed illum adoramus quem per imaginem aut natum, aut passum aut in throno sedentem recordamur. Et dum nobis ipsa pictura quasi scriptura ad memoriam Filium Dei reducit, animum nostrum aut de resurrectione letificat, aut de passione demulcet. Ideoque direximus tibi surtarias [Al., surcarias. H.] duas, imaginem Saluatoris, et sancte Dei genitricis Marie, beatorumque Petri et Pauli apostolorum continentes, per supradictum filium nostrum diaconum, et unam crucem, et clauem pro benedictione a sanctissimo corpore Petri apostolorum principis, ut per ipsum a maligno sis defensus per cuius sanctum lignum munitum te esse credis, etc.«



IN ACTIONE QUARTA.

CAP. XIII.---Reprehensio. Quod Theodosius Myrensis episcopus ridiculose et pueriliter egerit qui, ut  imaginum adorationem astrueret, somnia archidiaconi sui in eadem synodo retulit.

Responsio. Cui dubium est quod et in uetere et in Nouo Testamento pluribus per somnia futura reuelata sunt? Sed ut de pluribus optimum unum memoremus, sancti Ambrosii Mediolanensis episcopi testimonium proferimus, qui in expositione sanctorum martyrum Geruasii et Protasii  inter reliqua ait: »Tertia uero nocte, confecto ieiuniis corpore, non dormienti, sed stupenti, quedam mihi apparuit tertia persona, que similis erat beato Paulo apostolo, cuius uultus me pictura docuerat, etc.« Hoc testimonium a Sergio sanctissimo quondam archiepiscopo Ecclesie Rauennatis per Ioannem diaconum suum in prefato concilio sancte recordationis domini Stephani predecessoris mei pro sacrarum imaginum ueneratione oblatum est.

Item sancti Gregorii Theologi in epitaphio Cesarii fratris sui ,  inter cetera: »Tunc Cesarium meum uidebo, nunquam abeuntem, nunquam remeantem, nunquam lamentatum, nunquam misertum, sed splendidum, gloriosum, excelsum, qualis mihi et in uisione apparuisti. Hoc dilecte fratrum mihi, etc.« Sed et sanctus Gregorius papa in Dialogis suis meminit de quibusdam beatissimis uiris atque religiosis feminis, simulque puellis, quod sanctam Dei genitricem Mariam atque principes apostolorum Petrum et Paulum, et sanctos martyres uiderint in transitu suo. Unde eos cognouerunt nisi per picturam, sicut et beatus Ambrosius, ut superius exarauimus, dixit?



IN EADEM ACTIONE.

CAP. XIu.---Reprehensio. Deliramentum errore plenum quod de retruso quodam dixerunt, qui demoni iurasse et ipsum iuramentum irritum fecisse perhibetur: cuius abbas non mediocriter delirasse dignoscitur, dicens ei commodius esse omnia in ciuitate lupanaria ingredi quam abnegare adorationem  imaginis Domini aut eius sancte genitricis.

Responsio. Hoc testimonium ex libro precipui doctoris sancti Sophronii oblatum est, et nullus est, ut opinamur, inter orthodoxos Christianos qui eius deiloqua dogmata, uel quodlibet explanationis opusculum respuere auderet.

Item sancti Ioannis Chrysostomi in amputatione capitis sancti Ioannis Baptiste, inter cetera: »Oportebat enim eum non uetare uenerationem sacrarum imaginum.«

Item in epistola sancti Gregorii pape ad Ianuarium episcopum Calaritanum directa , uobis demonstrantes iam superius exarauimus.



IN ACTIONE SECUNDA.

CAP. II.---Reprehensio. Inutile et dementia prolatum et risu dignum dictum Agapii Cesaree Cappadocie episcopi reprehenditur in eo quod dixit: »Scriptum est in nostris diuinis Scripturis.«

 Responsio. Diuina Scriptura pro salute hominum predicari a fidelibus uidetur. Et ideo existimamus quod dixisset: »In nostris diuinis Scripturis, gloriam et decorem fideliter ex ipsis se habere desiderans, simulque ab eadem sacra Scriptura se docente dicere, quemadmodum in sanctorum Patrum opusculis scriptum est, etc.« Sancti Augustini de prouerbio Salomonis tractatu, inter cetera: »Habent et ipsi sacramenta nostra, habent Scripturas nostras, habent Amen et Alleluia nostrum, habent plerique symbolum nostrum, etc.«



IN ACTIONE QUARTA.

CAP. III.---Reprehensio. Inutile et demens, et errore plenum dictum quod dicunt: »Qui Deum timet honorat omnino, adorat et ueneratur sicut Filium Dei Christum Dominum nostrum, et signum crucis eius, et figuram sanctorum eius.«

Responsio. Ex libro beati Augustini de filio Abraham ducto ad sacrificium, inter cetera: »Non enim  frustra moti estis, cum hoc dicerem: Crux cornua habet. Sic enim duo ligna compinguntur in se, ut speciem crucis reddant. Sicut ergo in imagine crucis multis locis uidemus, ut fiant duo cornua, quibus infigantur manus, cornibus herentem arietem crucifixum Dominum uideo, etc.«



IN EADEM ACTIONE.

CAP. Iu.---Reprehensio. De eo quod idem Ioannes non recte dixit: »Per imaginem, que per colores apparet, adoratur fortitudo eius et glorificatur, et ad memoriam ueniemus de eius in terra presentia.«

Responsio. Item ex epistola sancti Gregorii pape , Secundino seruo Dei incluso directa, inter cetera: »Quod imaginem illius quem colis tibi dirigendam per Dulcitium diaconum tuum rogasti, ualde nobis tua postulatio placuit, quia illum in corde tota intentione queris cuius imaginem pre oculis habere desideras, ut uisio corporalis quotidiana semper reddat exoptatum, et dum picturam uides,  ad illum animo inardescas cuius te imaginem uidere consideras, etc.«



IN ACTIONE QUINTA.

CAP. u.---Reprehensio. De eo quod dicunt: »Eiusdem criminis reus est qui imagines spernit, cuius et Nabuchodonosor, qui ossa regum Iuda protulit e sepulcris, et Iudaici regis oculos occisis filiis eruit, et cherubim de templo abstulit.«

Responsio. Iam per epistolam sancti Gregorii pape superius exarauimus qualiter imagines non sunt spernende, sed uenerande. Unde predecessores nostri sepius dicti sanctissimi pontifices in sacris conciliis talem dedere sententiam: »Si quis sanctas imagines Domini nostri Iesu Christi, et eius genitricis, atque omnium sanctorum secundum sanctorum Patrum doctrinam uenerari noluerit, anathema sit.«



IN EADEM ACTIONE.

 CAP. uI.---Reprehensio. De eo quod secundum Demetrii diaconi dictum, incaute et inordinate parentes eorum egerunt, duos libros inargentatos, eo quod quiddam de imaginibus in his continebatur, comburentes, et alterius libri duo folia preciderunt.

Responsio. Hoc proprium hereticorum factum demonstratur, quemadmodum in eorum pseudosyllogo sub quondam Constantino heretico imperatore delirauerunt.

Sancti Cyrilli ex epistola ad Successum episcopum Neocesaree , inter cetera: »Deficientes aduersus has increpationes machinati sunt aliquid amarum et heretica impietate dignum. Corrumpentes enim epistolam, et quedam auferentes, et quedam addentes ediderunt, ut putaretur memorabilem illum similia sentire Nestorio, et qui cum eo, etc.«

Item sancte sexte synodi in tertia actione, inter cetera: »Sermo sancte memorie Menne archiepiscopi Constantinopoleos ad uigilium beatissimum  papam Romanum de eo quod una sit Christi uoluntas. Exsurgentes legati apostolice sedis Rome, exclamauerunt: Piissime domine, falsatus est presens liber quinte synodi, etc.«

Item fertur in ipsa sancta sexta synodo : »Sancta sexta synodus dixit: Ecce et hoc testimonium sancti Patris peremisti. Non congruit orthodoxis ita circumtruncatas sanctorum Patrum uoces deflorare: hereticorum potius proprium hoc est. Macarius hereticus dixit: Et iam dixi, quia querens instabilire intentionem meam, hoc modo defloraui. Sancta synodus exclamauit: Hereticum seipsum manifeste demonstrauit, etc.«



IN EADEM ACTIONE.

CAP. uII.---Reprehensio. De eo quod in eodem libro in tabulis argenteis Leontius a secretis imagines cernens, antiquissimum et ingeniosissimum sui erroris emolumentum se inuenisse gloriatus est.

Responsio. Item ex eodem sancto sexto concilio  inter cetera : »Constatinus piissimus imperator, et sancta synodus dixerunt: Edicat Macarius, ut quid hec necessaria sunt circumrecidit de testimonio sancti et probabilis Patris ? Macarius hereticus dixit: Ego testimonia que defloraui, secundum proprium intentum defloraui.« Et post pauca: »Sancta synodus dixit : Ecce, benignissime domine, et hoc testimonium abscidit. Namque post testimonia per iussionem uestre fortitudinis relegantur, ostendent defloratione eius obumbrata, etc.«



IN EPISTOLA IMPERATORIS.

CAP. uIII.---Reprehensio. De eo quod Constantinus et Irene in epistola sua uenerabili pape urbis Rome scripserunt: »Rogamus tuam paternitatem, et maxime Deus rogat, qui nullum hominem uult perire.«

Responsio. In sancto Euangelio ita ait Dominus:  Simon, ecce Satanas expetiuit uos, ut cribraret sicut triticum. Ego autem rogaui pro te, ut non deficiat fides tua: et tu aliquando conuersus, confirma fratres tuos, etc. .

Item in Epistola beati Pauli apostoli, inter cetera: Quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis uerbum reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo, reconciliamini Deo .

Item sancti Ioannis Chrysostomi in sermone de Ascensione Domini, inter cetera: »Disce quod non nostra deprecatione, qui eum offenderamus, sed postulatu eius, qui iuste nobis fuerat iratus, pax facta est. Pro Christo namque, ait Apostolus, legatione fungimur, tanquam Deo rogante per nos . Quid hoc est? Ipse rogat qui iniuriam passus est? ualde inquit. Nam Deus clemens, et ipse tanquam misericors pater deprecatur. Et uide qui medius est, qui  reconciliator accessit, non angelus, non archangelus, sed ipse Filius deprecantis, etc.«

Item eiusdem sancti Ioannis Chrysostomi in interpretatione Epistole ad Romanos , inter cetera: »Quid enim post hec? Iam non prophetas, iam non angelos, iam non patriarchas, sed ipsum misit Filium: et occisus est, et ipse ueniens, et nec sic exstinxit amorem, sed accendit amplius, et manet rogans.« Et infra: »Et clamat Paulus, dicens: Pro Christo enim legatione fungimur, tanquam Deo exhortante per nos. Obsecramus pro Christo, reconciliamini Deo .« Et post pauca: »Consideremus quoties eum iniuria affecerimus post millia bona, cum tamen perstiterit rogans, quoties eum transgressi simus, cum tamen ipse non negligat nos, etc.«



IN ACTIONE QUARTA

CAP. IX.---Reprehensio. De eo quod prefatus Ioannes dixit: »In hominis forma luctatus est  cum ipso, et uocauit eum Isrel, quod est interpretatum mens uidens Deum.«

Responsio. Ex libro sancti Gregorii Theologi de deitate , inter cetera: »Iacob enim scalam excelsam uidit.« Et post pauca: »Et quasi cum homine, Deo colluctabatur.« Et post cetera: »Et certamen pietatis translationem uocationis accepit, transnominatus pro Iacob Isrel, etc.«

Item sancti Augustini de luctatione Iacob cum angelo, inter cetera. »Tenebat ergo et luctabatur, quasi cum carnali habitu Iacob amplecti uolens, dicebat: Dimitte me carnaliter, quia ecce iam mane est, ut spiritualiter illumineris, etc. .«



IN EADEM ACTIONE.

CAP. X.---Reprehensio. Quod non recte sentiant qui dicunt: »Si secundum Moysis legitimam traditionem precipitur populo purpura hyacinthina  in fimbriis in extremis uestimentis poni ad memoriam et custodiam preceptorum, multo magis nobis per assimilatam picturam sanctorum uirorum uidere exitum conuersationis eorum, et horum imitati fidem secundum apostolicam traditionem.« 

Responsio. Credimus quia incognitum non habetis illud quod sanctus Gregorius papa, ut superius exarauimus, in epistola sua dixit ; et quia in locis uenerabilibus sanctorum depingi historias non sine ratione uetustas admisit. Et quatenus iterum, dum super Ezechielem prophetam tractaret de distinctione sacri eloquii, adiunxit : »Scriptura sacra cibus noster est et potus.« Et post pauca: »In rebus enim obscurioribus que intelligi nequeunt, nisi exponantur, cibus est: quia quidquid exponitur, ut intelligatur, quasi manditur ut glutiatur. In rebus uero apertioribus potus est. Potum enim  non mandendo glutimus. Apertiora ergo mandata bibimus, quia etiam non exposita intelligere ualemus, etc.« Unde et a predecessoribus meis sanctissimis pontificibus in eorum sacris conciliis expositum est, de ueteribus historiis inter plura promulgantibus: »Si uero illa suscepta sunt, et he imagines opportune suscipiuntur, quoniam secundum Deum fiunt. Unde et operantur, etc.«



IN ACTIONE QUARTA.

CAP. XI.---Reprehensio. Quod non bene Ioannes presbyter senserit qui, ut imaginum adorationem astrueret, dixit: »Et Iesu Naue duodecim lapides statuit in Dei memoria .«

Responsio. In libro Iosue scriptum est: Iosue uero scidit uestimenta sua, et cecidit pronus in terram coram arca Domini usque ad uesperum, tam ipse quam omnis Isrel, miseruntque puluerem super capita sua . Et post pauca: Dixitque Dominus ad Iosue: Surge, cur iaces  pronus in terra? Peccauit Isrel, et preuaricatus est pactum meum . Et iterum post pauca: Surge, sanctifica populum, et dic eis: Sanctificamini in crastinum, etc. . Ecce prostratus ante arcam federis Iosue, exauditus est. Unde mellifluus doctor sanctus Gregorius papa in epistola sua , de qua superius exarauimus, Secundino seruo Dei in Galliis incluso directa, inter cetera monuit, dicens: »Et nos quidem non quasi ante Diuinitatem ante ipsam prosternimur, sed illum adoramus quem per imaginem aut natum, aut passum, aut in throno sedentem recordamur, etc.«

CAP. XII.---Reprehensio. Quod non sit equalis adoratio, ut illi dicunt, Nathan prophete erga Dauid regem, adorationi imaginum.

Responsio. Ex libro sancti Gregorii pape super Iob , inter cetera: »Ita cum in  sacro eloquio sola historia aspicitur, nichil aliud quam facies uidetur: sed si huic assiduo usu coniungimur, eius nimirum mentem quasi ex collocutionis familiaritate penetramus. Dum enim alia ex aliis colligimus, facile in eius uerbis agnoscimus, aliud esse quod intimant, aliud quod sonant. Tanto autem quisque notitie illius extraneus redditur, quanto in sola eius superficie ligatur, etc.«

Item in eodem libro inquit: »Quid per Dauid, qui manu fortis uel desiderabilis interpretatur, nisi Redemptor noster accipitur? Quid per eius donum, nisi Ecclesia designatur?« Et post pauca: »Inquisitio enim diuinitatis Domini, fons occultus; apparitio uero incarnationis ipsius, fons patens. Quid autem per Ierusalem, que uisio pacis accipitur, nisi eadem sancta Ecclesia demonstratur? In ipsa enim mundi corde Dominum contemplantur, de quo scriptum est: Ipse est enim pax nostra, qui fecit utraque unum, etc.  «

CAP. XIII.---Reprehensio. Quod sententia Ioannis Constantinopolitani, quam illi in testimonium adorandarum imaginum trahunt, non ad id quod illi putant pertinere dignoscitur.

Responsio. Multe sententie sancti Ioannis Constantinopolitani in sepius nominata referuntur synodo, et qualis ex ipsis sit, que non ad id quod putauerunt pertineat, siluerunt. Nam in predecessorum nostrorum sanctorum pontificum conciliis sancti Ioannis Chrysostomi ita fertur sententia, inter cetera: »Omnia tibi ministrant homini, magis autem imagini; quia et quando imperiales uultus et imagines in ciuitatem intreunt, obuiant iudices et senatus, cum laude et timore, non tabulam honorantes, neque fuse cere scripturam, sed uultum imperatoris, sic et mundi hominum non terrarum speciem honorantes, sed celestem uultum ueneremur, etc.«



IN ACTIONE QUARTA.


CAP. XIu---Reprehensio. Quod iudices, qui in prefata synodo fuerunt, insolenter et incongrue artem pictoriam extollere conati sunt, dicentes: »Pia est enim ars pictoris, et non recte eam quidam insipienter detrahunt. Ipse enim Pater pictorem pie agentem commendat.«

Responsio. Beatum Asterium toto Oriente sanctum habent, dum et de gestis sancte Euphemie sermonem fecisset, laudauit eius martyrium, sicut per ordinem uiderat illud liquidius pictum. Et ideo similiter et illi ipsam laudauerunt picturam aduersus hereticos, dicentes quia insipienter eam detrahunt. Sancti Gregorii Theologi in sermone de beato Gregorio Nysseno , inter cetera: »Putas ergo sufficiunt hec, aut et breuiter uirum nobis sermo describet? Si oportet, quemadmodum studiosi pictores  multoties committentes colores, ut perfectionem uobis sermonis formam addam, et describam uobis purissimum et manifestissimum, etc.«

Item sancti Ioannis Chrysostomi in sermone in cena Domini, inter cetera: »Nam sicut pictores pingendam tabulam uestigiis quibusdam obumbrare consueuerunt, et sic colorum uarietate perficere, ita et Christus fecit. In mensa et typi Pascha describit, et Pascha ueritatis ostendit, etc.«

Item ex libro sancti Augustini de Prouerbio Salomonis, inter cetera: »Os nostrum patet ad uos, o Corinthii . Os suum aperuit attente, et ordinem posuit lingue sue, laudans creaturam, tanquam creaturam, Creatorem tanquam Creatorem, angelos tanquam angelos, celestia tanquam celestia, terrestria tanquam terrestria, etc.«



IN EADEM ACTIONE.

CAP. Xu---Reprehensio. Inutile et mendacio  plenum dictum Ioannis presbyteri et legati Orientalium, dicentis: »Non contreunt pictores Scripturis, sed quidquid Scriptura dicit hec demonstrant, quatenus concordes sint Scripturis.«

Responsio. Iam sepius superius exarauimus qualiter per sacram epistolam suam, Sereno episcopo Massiliensi directam, sanctus Gregorius eximius doctor et papa, inter cetera docuit: : »Ac deinde subiungendum quia picture imaginum, que ad edificationem imperiti populi facte fuerant, ut nescientes litteras ipsam historiam intendentes, quid dictum sit discerent, etc.«

Item sancti Ioannis Chrysostomi in interpretatione psalmi L, cuius initium: »Pictores imitantur arte naturam, et colores coloribus permiscentes, uisibiles corporum depingunt imagines.« Et post pauca: »Et imperatorem sedentem et barbarum subditum, et gladium acutum, et fluuios decurrentes, et campos uariis coloribus adornatos, et omnia que uidentur per artem imitantes,  mirabilem historiam uidentibus prestant, etc.«



IN ACTIONE QUINTA. Et inuentum est in quarta.

CAP. XuI.---Reprehensio. Falsissimum et omni ridiculo dignum dictum Ioannis presbyteri, qui non minus ceteris in imaginum adoratione insanisse dignoscitur. Ait enim: »Qui adorat imaginem, et dicit, quoniam hic est Christus Filius Dei, non peccat.«

Responsio. Sancti Augustini in psalmi LXXXuI explanatione , inter cetera: »Angustias enim omnia pene corpora patiuntur, nec ubique esse possunt, nec semper. Diuinitas autem que ubique presto est undique ad eam potest duci similitudo, et totum potest esse in similitudinibus, quia nichil eorum est in proprietatibus. Nunquid Christus est ianua, quemadmodum uidemus ianuas factas a fabro? non utique, et tamen  dixit: Ego sum ianua . Aut nunquid sic est pastor, quomodo uidemus pastores istos prepositos pecorum, etc.«



EX SENSU.

CAP. XuII.---Reprehensio. Quod illi libri, uite Patrum quorum auctores ignorantur, non prorsus idonei sint ad testimonia danda, et ad hec que in contentionem ueniunt confirmanda.

Responsio. Item ex libro sancti Augustini de Questionibus in Euangelio secundum Lucam , inter cetera: »uasa eius in domo, sunt sensus carnales quibus ad inuestigandam ueritatem, que intellectu capitur, multi utentes penitus errauerunt, etc.« uite enim Patrum sine probabilibus auctoribus minime in Ecclesia leguntur. Nam ab orthodoxis titulate et suscipiuntur et leguntur. Magis enim passiones sanctorum martyrum sacri canones censuerunt, ut liceat eas etiam in ecclesia legi, cum anniuersarii  dies eorum celebrantur.

CAP. XuIII.---Reprehensio. Quod non bonam habeant memoriam qui, ut non obliuiscantur sanctorum, uel certe ipsius Domini, idcirco imagines erigunt.

Responsio. Ex commentario sancti Hieronymi in Mattheum euangelistam, inter cetera: »Istiusmodi homines dum uolunt alterius imperitiam reprehendere, ostendunt suam. Quamuis enim tenuis humor et liquens esca, tamen cum in uenis et artubus concocta fuerit et digesta, per occultos meatus corporis, quos Greci uocant, ad inferiora delabitur, et in secessum uadit, etc.«

Item sancti Augustini in interpretationem psalmi XCuIII , inter cetera: »Sion dicta est ciuitas, que est Ierusalem: dicta autem ex interpretatione quadam nomen accipiens, quia Sion speculatio dicitur, id est uisio et contemplatio.  Speculari enim prospicere est, uel conspicere, uel intendere, ut uideas. Est autem Sion omnis anima, si intendit uidere lucem que uidenda est. Nam si ad suam attenderit tenebratur; si ad lucem illius attenderit, illuminatur. Quia tamen manifestum est Sion ciuitatem Dei esse, que est ciuitas Dei nisi sancta Ecclesia? etc.



INTERROGATIO.

CAP. XIX. Ut scientes nos faciant, ubi in ueteri uel Nouo Testamento, aut in sex synodalibus conciliis iubeantur imagines facere, uel factas adorare.



RESPONSIO.

Nos quidem infra scientes facimus, sicut iam fecimus, quia et in ueteri et in Nouo Testamento, siue in sex synodalibus conciliis semper uenerande faciunt [fuerunt] sacre imagines, et facte inter sancta sanctorum titulabantur. Nam illi nobis dicere debebant  in quali de ipsis sex synodalibus conciliis reprehense sint sacre imagines. Enim uero in primo sancto concilio sepius ostensum est quia sanctus Siluester papa et Constantinus Christianissimus imperator uenerati sunt sacras imagines, et cum nomine Christianitatis palam coram omnibus fideliter atque mirabiliter eas ostenderunt, et a tunc usque hactenus sanctorum pontificum, uidelicet Siluestri, Marci et Iulii, mire magnitudinis sancte eorum ecclesie apud nos sunt depicte, tam in musiuo quamque in ceteris historiis cum sacris imaginibus ornatis. Item in sancto secundo concilio sanctus Damasus elegantissimus papa propriam suam fecit ecclesiam, cuius sanctus Gregorius papa meminit in Dialogis, que ex nomine conditoris Damasi uocatur: similiter a tunc usque hactenus historiis sacris et imaginibus pictam habemus. Iterum et de sancto tertio concilio, sanctus Celestinus papa proprium suum cemeterium picturis decorauit. Magis autem successor eius beatus Sixtus papa fecit basilicam sancte Dei genitricis Marie  cognomento Maiorem, que et ad Presepe dicitur. Simili modo et ipse tam in metallis aureis quamque in diuersis historiis, sacris decorauit imaginibus. Sed et per rogatum eius, ualentinianus Augustus fecit imaginem auream cum duodecim portis et Saluatore, gemmis pretiosis ornatam, quam uoto gratie super confessionem beati Petri apostoli posuit, et a tunc usque hactenus apud nos ab omnibus fidelibus uenerantur. Itemque de sancto quarto concilio, egregius atque mirificus predicator sanctus Leo papa et ipse fecit ecclesias, quas in musiuo et diuersis historiis seu imaginibus pingens decorauit. Magis autem in basilica beati Pauli apostoli, arcum ibidem maiorem faciens, et in musiuo depingens Saluatorem Dominum nostrum Iesum Christum, seu uiginti quatuor seniores, nomine suo uersibus decorauit: et a tunc usque hactenus fideliter a nobis uenerantur. Et de sancto quinto concilio sanctissimus uigilius papa in Lateranensi patriarchio basilicam faciens, pulcherrime eam decorauit picturis, tam in historiis, quamque  in sacris imaginibus: multo amplius uero eius sanctissimi successores dominus Pelagius atque dominus Ioannes mire magnitudinis ecclesiam apostolorum a solo edificantes historias diuersas tam in musiuo quam in uariis coloribus cum sacris pingentes imaginibus, et a tunc usque hactenus a nobis uenerantur. Sed et sanctus Gregorius papa in monasterio suo pulchrum fecit oratorium, et ipsum diuersis historiis pingi fecit, atque sacras ibidem erexit imagines: ubi et cum beato Eleutherio pro egritudine stomachi sui ingressus, in oratione pariter exauditi sunt . Et ille uir sanctus Eleutherius, quem dicunt et mortuum suscitasse, ante ipsas sacras imagines se prosternens, diuinam exorare clementiam cum sancto Gregorio non dubitauit: sed fidem ferentes perfectam, pariter exauditi sunt, et usque hactenus apud nos uenerantur. Sed et ecclesia Arianorum, cuius ipse sanctus Gregorius in  Dialogis suis meminit , placuit eidem sancto Gregorio ut in fide catholica, introductis illic beati Sebastiani et sancte Agathe martyrum reliquiis, dedicari debuisset, quod et factum est. Et post miraculum quod in eadem ecclesia factum est, diuersis historiis ipse beatus Gregorius pingi fecit eam; tam in musiuo quam in coloribus, et uenerandas imagines ibidem erexit, et a tunc usque hactenus uenerantur. Si enim uoluerimus enarrare per ordinem, nostri predecessores pontifices quantas ecclesias fecerunt usque nunc, mirifice in eis sacras imagines erigentes, atque diuersas historias pingentes, nec non et uenerantes, apostolice audemus dicere, deficiet nos tempus enumerandi, atque eorum edificia cum sacris imaginibus et historiis explanandi. In sexto uero sancto concilio non solum contemnere non sunt ausi, sed etiam easdem sacras imagines uenerantes statuerunt , agnum Christum Deum nostrum secundum humanam figuram, et in imaginibus a nunc pro ueteri agno retitulari. Quapropter  sanctus Ambrosius Mediolanensis episcopus in libro tertio de Fide , inter cetera pro huiusmodi docuit: »Seruemus ergo precepta maiorum, nec hereditaria signacula ausi rudi temeritate uiolemus. Librum signatum illum propheticum non seniores, non potestates, non angeli, non archangeli aperire ausi sunt , soli Christo explanandi eius prerogatiua seruata est. Librum sacerdotalem quis nostrum resignare audeat, signatum a confessoribus, et multorum iam martyrio consecratum? Quem qui resignare coacti sunt, postea tamen damnata fraude signarunt. Qui uiolari non ausi sunt, confessores et martyres exstiterunt. Quomodo fidem eorum possumus denegare quorum uictoriam predicamus? Nemo metuat, nemo formidet, etc.« Si uero heretici sanctam catholicam et apostolicam Ecclesiam non oppugnassent, sancta sex synodalia concilia necesse fieri non fuisset. Similiter si a Leone et Constantino hereticis imperatoribus ipsa sancta catholica et apostolica Ecclesia pro sacris  imaginibus non fuisset oppugnata, predecessores mei sanctissimi pontifices concilia nequaquam fecissent, neque nos postmodum fieri annueremus, nisi pro tot millibus animarum, que in heresi manentes et quotidie in eam deficientes in laqueo periclitabantur diaboli. Sicut enim in sancta quarta synodo definitum est, pro uera fide dicentibus ita: »Quam nos a nostris maioribus traditam debemus cum omni competenti deuotione defendere, et dignitatem proprie uenerationis beato apostolo Petro intemeratam et in nostris temporibus conseruare; quatenus beatissimus Romane ciuitatis episcopus, cui principatum sacerdotii super omnes antiquitas contulit, locum habeat ac facultatem de fide et sacerdotibus iudicare.« Et ideo predecessor noster sanctissimus Gregorius iunior papa, scribens ad Leonem et Constantinum hereticos imperatores: »Pro sacris imaginibus, inquit, omnia et ipsa nostra tradimus, si contigerit, corpora. Nam nunquam nouitatem recipimus,  aut a religione paterna ulla declinamus ratione. Diuina enim uox interminatur, que per omnia debet precaueri: Si totum mundum quis lucretur, et anime sue faciat detrimentum, lucratus est nichil.« 

Item et in alia sua epistola pro ipsis sacris imaginibus rationabiliter eos increpans, inter cetera dixit : »Legitur namque dixisse quidam doctissimus ac uenerabilis Pater quia duo sunt quibus principaliter hic regitur mundus, auctoritas uidelicet sacrata pontificum et regalis potestas. In quibus tanto grauius pondus est sacerdotum, quanto etiam pro ipsis regibus hominum in diuino reddituri sunt examine rationem. Et idcirco nequaquam nos quispiam terminos patrum nostrorum transgredi facere ualebit, neque nouitates uocum imponere: sed in ea orthodoxa fide quam suscepimus manentes, et olitanam  traditionem amplectentes, predecessorum nostrorum sanctissimorum pontificum procul dubio ueneramur et tenemus pro sacris imaginibus concilia, nullum quemlibet iam exinde contrarium sermonem suscipientes, neque rationem reddentes. Nam sanctus Gregorius mellifluus doctor in homilia super Ezechielem prophetam , dum de intellectu sacri eloquii per temporum incrementa pollente tractaret, adiunxit: Pertransibunt plurimi, et multiplex erit scientia . Sancti Patres, quos per sacram Scripturam cognoscimus, ante legem quidem in unius Dei cognitione saluati sunt, perfectam uite simplicis obedientiam habentes, et sepe uidendo angelos, iam aliquid de contemplatione tangentes. Data autem lege, sancti Patres etiam in decem sunt mandatis eruditi, ut per cognitionem unius Dei, etiam in legis se operibus exercerent. Superueniente autem gratia per Testamentum Nouum, omnis fidelis populus unum Deum Trinitatem esse cognouit, et uirtutem Decalogi in eius agnitione compleuit.  Unde sciendum nobis est quia et per incrementa temporum creuit scientia spiritalium Patrum. Plus namque Moyses quam Abraham, plus prophete quam Moyses, plus apostoli quam prophete in omnipotentis Dei scientia eruditi sunt. Fallor, si hec ipsa Scripture testimoniis non affirmo. Pertransibunt, inquit, plurimi, et multiplex erit scientia . Sed hec eadem que de Abraham, Moyse, prophetis et apostolis diximus, ex eiusdem Scripture uerbis, si possimus, ostendamus. Quis enim nesciat quia Abraham cum Deo locutus est? et tamen ad Moysen Dominus dicit: Ego sum Deus Abraham, et Deus Isaac, et Deus Iacob: et nomen meum Adonai non indicaui eis . Ecce plus Moysi quam Abrahe innotuerat, qui illud de se Moysi indicat quod se Abrahe non indicasse narrabat. Sed uideamus si prophete plus quam Moyses diuinam scientiam apprehendere potuerunt. Ecce Psalmista dicit: Quomodo dilexi legem tuam, Domine? tota die meditatio  mea est ; atque subiungit: Super omnes docentes me intellexi, quia testimonia tua meditatio mea est . Et iterum: Super seniores intellexi . Qui ergo legem meditari se memorat, et super omnes docentes se ac super seniores intellexisse testatur, quia diuinam scientiam plus quam Moyses acceperat, manifestat. Quomodo autem ostensuri sumus quia plus sancti apostoli edocti sunt quam prophete? Certe ueritas dicit: Multi reges et prophete uoluerunt uidere que uidetis, et non uiderunt . Plus ergo quam prophete de diuina scientia nouerunt, quia quod illi in solo spiritu audierant, ipsi etiam corporaliter uidebant. Impleta itaque est ea, quam diximus, Danielis sententia: Quia pertransibunt plurimi, et multiplex erit scientia . Quanto enim mundus ad extremitatem ducitur, tanto nobis eterne scientie aditus largius aperitur, etc.«

Item sancti Gregorii super Iob , inter cetera: »Sancti quippe doctores, qui ad uirtutem et alios instruunt, hostes deuorant, dum eos intra  corpus suum per uim conuersionis immutant: quos lapidibus funde subiiciunt, quia dum fortes quosque in sancta Ecclesia uiros instituunt, per eos aduersariorum superbientium pectora dura confringunt. Quid namque per fundam, nisi sancta Ecclesia figuratur? Funda namque dum in gyrum mittitur, sicut de illa lapides exeunt quibus aduersariorum pectora feriantur, ita sancta Ecclesia dum uolubilitate temporum per tribulationum circumitum ducitur, fortes ex illa uiri prodeunt, quibus quasi lapideis ictibus iniquorum corda tundantur.«



IN ACTIONE SEPTIMA.

CAP. XX.---Reprehensio. Quanta ratione mysterium Dominice crucis ab imaginibus distet, quas quidem illi eidem equiparare contendunt.

Responsio. Sancti Ambrosii Mediolanensis episcopi ex libro de Incarnatione , inter cetera:  »Nunquid cum et diuinitatem eius adoramus et carnem, Christum diuidimus? Nunquid cum in eo imaginem Dei crucemque ueneramur, diuidimus eum? Apostolus certe qui de eo dixit: Quoniam etsi crucifixus est ex infirmitate, uiuit tamen ex uirtute Dei , ipse dixit: Quia non diuisus est Christus, etc. .«

Item eiusdem sancti Ambrosii ex libro I  de Fide, inter cetera: »Imaginem Apostolus dicit, et Arius dicit esse dissimilem? Cur imago, si similitudinem non habet? In picturis nolunt homines esse dissimiles, et Arius dissimilem Patrem contendit in Filio.« Et post pauca: »Prophete dicunt: Splendor est enim lucis eterne, et speculum sine macula Dei maiestatis, et imago bonitatis illius, etc.« 

Item ex epistola sancti Gregorii pape Leontio exconsuli missa , inter cetera: »Oleum quippe sancte crucis et ales lignum suscepimus: unum, quod tactu benedicat; aliud, quod per incensum bene redoleat. Decebat igitur ut bonus uir  ea transmitteret que iram nobis Domini placare potuissent.« Et post pauca: »Preterea benedictionem uobis sancti Petri apostolorum principis, clauim sacratissimi sepulcri eius, in qua benedictio de catenis illius est inserta, transmisimus; ut quod eius collum ligauit ad martyrium, hoc uestrum ab omnibus peccatis soluat.«



IN FINE LIBRI.

CAP. XXI.---Reprehensio. De eo quod Constantinus et Irene in suis scriptis aiunt: »Per eum, qui conregnat nobis Deus.«

Responsio. Ex Prouerbiis Salomonis, inter cetera: Meum est consilium et equitas, mea prudentia, mea est fortitudo. Per me reges regnant, et legum conditores iusta decernunt. Per me principes imperant, et potentes decernunt iustitiam. Ego diligentes me diligo . Et post plurima: Misericordia et ueritas custodiunt regem, et roboratur clementia thronus eius, etc.



IN ACTIONE QUARTA.


CAP. XXII.---Reprehensio. De eo quod non bene intelligant hoc, quod dictum est: Dominum Deum tuum adorabis, et illi soli seruies: ut adorationem quasi absolute diceret, et seruitium ipsi soli dixisset.

Responsio. Sancti Ambrosii Mediolanensis episcopi ex libro de Fide quinto, inter cetera: »Cum legimus: Dominum Deum tuum adorabis, et illi soli seruies : utrum Christum non adorandum, et Christo non existiment seruiendum? Quod si illa, que adorauit eum, Chananea impetrare meruit quod poposcit, et Paulus apostolus, qui seruum se Christi prima scriptorum suorum prefatione profitetur , apostolus esse meruit, non ab hominibus, neque per hominem, sed per Iesum Christum, dicant quid arbitrentur sequendum: utrum cum Ario malint sibi societatem esse perfidie, ut solum et uerum Deum Christum negando ostendant, quia nec adorandum eum, nec seruiendum ei iudicent; an uero  consortium malint habere cum Paulo, qui seruiendo atque adorando etiam Christum, utique solum uerum Deum uoce affectuque non diffitebatur, quem pio seruitio fatebatur? Quod si quis dicat, Quoniam Deum Patrem adoret et Filius, quia scriptum est: uos adoratis quod nescitis, nos adoramus quod scimus , consideret quando, et apud quem, et cuius suscepto loquatur affectu, etc.«



IN EADEM ACTIONE.

CAP. XXIII.---Reprehensio. Quod cum Deus illocalis sit, illi minus docte dixerint: »ueneramur et adoramus sicut locum Dei.«

Responsio. Beati Augustini in explanatione psalmi LXXXuI  inter cetera: »Fundamentum, inquit Apostolus, nemo potest ponere, preter id quod positum est, quod est Christus iehsu . Quomodo ergo fundamenta prophete et apostoli? et quomodo  fundamentum Christus iehsu, quo ulterius nichil est? Quomodo putamus, nisi quemadmodum aperte dicitur Sanctus sanctorum , sic figurate fundamentum fundamentorum? Si ergo sacramenta cogites, Christus Sanctus sanctorum; si gregem subditum cogites, Christus pastor pastorum; si fabricam cogites, Christus fundamentum fundamentorum.« Et post pauca: »Diuinitas autem, que ubique presto est, undique ad eam duci potest similitudo, et totum potest esse in similitudinibus, quia nichil horum est in proprietatibus, etc.«

Item eiusdem sancti Augustini ex libro secundo de Trinitate , inter cetera: »Quid enim sibi uult quod ait Dominus: Ecce locus est penes me, et stabis super petram ? Quis locus terrenus est penes Dominum, nisi hoc est penes eum quod eum spiritaliter attingit? Nam quis locus non est penes Dominum: Qui attingit a fine usque ad finem fortiter, et disponit omnia suauiter? etc.« 

 Item sancti Ioannis Chrysostomi de sermone sancti Pauli apostoli, ubi ait: Non quod uolo, hoc ago , et quoniam Iacob figura factus est Christi, inter cetera: »uenit in medio fluminum, et ut uidit somnium, dixit: Non est nichil aliud, nisi domus Dei . Etenim non uidisti edificium, sed scalam. Sed quoniam sciebat quia scala figura est Ecclesie, dicebat: Hec domus Dei, hec Ecclesia est. Et unde hec domus Dei Ecclesia est, dicit Paulus Timotheo hec scribens: Spero uenire ad te cito. Si autem tardauero, ut scias quomodo te oporteat in domo Dei conuersari, que est Ecclesia Dei uiui, etc.« 



IN EADEM ACTIONE.

CAP. XXu.---Reprehensio. Quod enim habeo [ab eo] quod dicitur Salomon in templo fecisse boues et leones, imaginum adoratio firmari possit, ut illi dicunt, qui in earum adorationem anhelant. Siue illud  quod in Ezechiele scriptum est: Facies et cherubim usque ad cameram .

Responsio. Iam sepius hec inuenientes capitula exarauimus, qualiter ea predecessores nostri sanctissimi pontifices in eorum sacris referentes conciliis pro uenerandis imaginibus constituere; et nimirum constat eorum apostolicam censuram apud nos obseruandam ac uenerandam existere. Item ex libro sancti Augustini de psalmo LXXXIu, inter cetera: »In ueteri Testamento figurabatur Nouum Testamentum, nonnulla figurauerat hec expressio ueritatis. In illa autem figura secundum quamdam prenuntiationem futurorum data est illi populo terraque [terra que] dicta promissionis, etc.« Item ex libro sancti Augustini de Questionibus in Euangelium secundum Lucam , inter cetera: »Quid est quod dicit Dominus: Qui fuerit in tecto, et uasa eius in domo, non descendat tollere illa . In tecto est qui excidens [excedens] carnalia, tanquam in aura libera spiritaliter uiuit.« Et post pauca: »Huius  ergo spiritalis uiri iam uasa ista uacant in domo, quia mente corpori supereminens, per aciem intelligentie tanquam in tecto positus, perspicuitate sapientie ueluti celo apertissimo fruitur, etc.«

CAP. XXuI.---Reprehensio. Ultimum capitulum est, ut sciat domnus apostolicus et Pater noster, et cuncta simul Romanorum Ecclesia, ut secundum quod continetur in epistola beatissimi Gregorii , quam ad Serenum Massiliensem episcopum direxit: Permittimus imagines sanctorum, quicunque eas formare uoluerint, tam in ecclesia, quamque extra ecclesiam propter amorem Dei et sanctorum eius. Adorare uero eas nequaquam cogimus, qui noluerint. Frangere uel destruere eas, etiamsi quis uoluerit, non permittimus. Et quia sensum sanctissimi Gregorii sequi in hac epistola uniuersalem catholicam Ecclesiam Deo placitam indubitanter libere profitemur.

 Responsio. Hoc sacrum et uenerandum capitulum multum distat a totis supradictis capitulis. Et id circo eum agnouimus uestre a Deo seruate orthodoxeque regalis excellentie esse proprium, in eo ubi recte fidei plena penitus confessa est sensum sanctissimum Gregorii sequi. Meminit enim uestra prerectissima regalis preexcelsa scientia, qualiter in ipsa sancti Gregorii pape epistola Sereno episcopo Massiliensi directa , fertur inter cetera contineri, ubi eumdem episcopum increpans inquit: »Aliud enim est picturam adorare, aliud per picture historiam, quid est adorandum, addiscere. Nam quod legentibus scriptura, hoc idiotis prestat pictura cernentibus: quia in ipsa etiam ignorantes uident quod sequi debeant, in ipsa legunt qui litteras nesciunt. Unde precipue gentibus pro lectione pictura est; quod magnopere a te, qui inter gentes habitas, attendi debuerat.« Et post pauca: »Et quia in locis uenerabilibus sanctorum depingi historias non sine ratione uetustas admisit.« Et interuallo:  »Quia picturas imaginum, que ad edificationem imperiti populi fuerant facte, ut nescientes litteras ipsam historiam intendentes, quid actum sit discerent.« Iterum post pauca: »Sed hoc sollicite fraternitas tua admoneat, ut ex uisione rei geste ardorem compunctionis percipiant, et in adorationem solius omnipotentis sancte Trinitatis humiliter prosternantur.« Simili modo et de alia sua epistola Ianuario Calaritano episcopo directa  pro sacrarum imaginum ueneratione, breuiter superius exarauimus. Sed et de epistola Secundino seruo Dei incluso Gallias directa , similiter intimauimus, ubi in ea ita fertur: »Imagines enim, quas nobis tibi dirigendas per Dulcitium diaconum tuum rogasti, misimus. ualde nobis tua postulatio placuit, quia illum in corde tota intentione queris, cuius imaginem pre oculis habere desideras: ut uisio corporalis quotidiana te semper reddat exercitatum, ut dum picturam uides, ad illum  animo ardescas, cuius tu imaginem uidere desideras.« Et post pauca: »Scimus quia tu imaginem Saluatoris nostri ideo non petis, ut quasi Deum colas, sed ob recordationem Filii Dei in eius amore recalescas, cuius te imaginem uidere desideras: et nos quidem non quasi ante Diuinitatem ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur. Et dum nos ipsa pictura quasi scriptura ad memoriam Filii Dei reducit, animum nostrum aut de resurrectione letificat, aut de passione demulcet. Ideoque direximus tibi surtarias duas continentes [In edit. Rom. deest continentes] imagines Saluatoris, sancte Dei genitricis Marie, beatorumque apostolorum Petri et Pauli, per supradictum filium nostrum diaconum, et unam crucem et clauem pro benedictione, ut ab ipsa a maligno defensus permaneas, cuius signo te esse munitum credis, etc.« Et quoniam in his uestrum a Deo inspiratum regalem orthodoxum sensum, memorandum est etiam et docendum  qualiter sanctus Gregorius papa Sereno episcopo docuit, de sacris imaginibus, ut ex uisione rei geste ardorem compunctionis percipiant; hoc est easdem sacras imagines aspicientes in adoratione solius omnipotentis sancte Trinitatis humiliter prosternantur. Eo ipso tenore Secundino seruo Dei incluso inquit : »Ideo enim petis ut non quasi Deum colas, sed ob recordationem Filii Dei in eius amore calescas, cuius imaginem te uidere desideras: et nos quidem non quasi ante Diuinitatem ante ipsas prosternimur, sed illum adoramus quem per imaginem aut natum, aut passum, aut in throno sedentem recordamur.« Sicut uero innuit Sereno episcopo, aspicientem sacras imagines in adorationem humiliter se prosterni solius omnipotentis sancte Trinitatis, sic et Secundino incluso seruo Dei docuit, non quasi Deum colere, sed ante easdem sacras imagines se prosternens, non quasi ante Diuinitatem,  ante ipsas prosterni; sed prosternente illum adorare quem per imaginem aut natum, aut passum, aut in throno sedentem recordamur. Ita uero et nos eumdem ipsum irreprehensibilem et orthodoxum sensum sancti Gregorii pape sequentes et amplectentes dudum, Irene et Constantino imperatoribus pro sacris imaginibus predicandis erectione, emisimus dicentes: Quia in uniuerso mundo, ubi Christianitas est, ipse sacre imagines permanentes, ab omnibus fidelibus honorantur, ut per uisibilem uultum ad inuisibilem Diuinitatis maiestatem mens nostra rapiatur spirituali affectu pro contemplatione figurate imaginis secundum carnem, quam Filius Dei pro nostra salute suscipere dignatus est; eumdem Redemptorem nostrum, qui in celis est, adoramus, et in spiritu glorificantes collaudamus: quoniam, iuxta ut scriptum est, Deus spiritus est ; et ob hoc spiritaliter diuinitatem eius adoramus. Nam absit a nobis ut ipsas imagines, sicut quidam garriunt, deificemus: sed affectum et dilectionem  nostram, quam in Dei amorem et sanctorum eius habemus, omnimodo proferimus: et sic diuine Scripture libros, ipsas imagines ob memoriam uenerationis habemus, nostre fidei puritatem obseruantes, et reliqua. Quidquid namque de sanctis Patrum opusculis aliquantula ibidem exarauimus testimonia, in eodem sensu atque tenore, ut presentem diximus, cum predecessore nostro sancto Gregorio papa, eumdem sensum fidei tenentes, emisimus predicantes. Illi uero, ut nobis missi nostri, uidelicet Petrus archipresbyter sancte nostre Romane Ecclesie, Petrus religiosus presbyter et abbas uenerabilis monasterii sancti Sabe, uiua uoce dixerunt, statim nostras apostolicas amplectentes syllabas, concilium fieri iusserunt. Sed ab hereticis seditione facta in Sicilia insula missi nostri sine responso reuersi sunt: et demum post eos mittentes iterum Constantinopolim eos ascendi fecere. Et sic synodum istam secundum nostram ordinationem fecerunt, et in pristino statu sacras et uenerandas imagines erexerunt. Et  sicut de imaginibus, sancti Gregorii [a 1Kb] sensum et nostrum continebatur: ita et ipsi in eadem synodo definitionem confessi sunt, his osculum et honorabilem salutationem reddidere; nequaquam secundum fidem nostram, ueram culturam, que decet soli diuine nature. Insuper et pseudosyllogum illud quod ab hereticis factum est sub Constantino heretico imperatore anathematizantes, cum eorum sequacibus atque complicibus damnauerunt; ad fidem orthodoxam sancte catholice et apostolice reuersi Ecclesie, per libellos eorum fecerunt recte fidei confessionem. Et ideo ipsam suscepimus synodum: nam si eam minime recepissemus, et ad suum pristinum uomitum erroris fuissent reuersi, quis pro tot millium animarum Christianorum interitu habuit reddere rationem ante terribile tremendum diuini iudicis examen, nisi nos solummodo? Si enim super unum peccatorem penitentiam agentem gaudium  factum est in celis , quanto magis de tot millibus Christianorum qui sunt ab errore reuersi, quis non gaudeat, et cum Psalmista canat: Accedite ad eum et illuminamini, et uultus uestri non erubescent? et reliqua . Nos uero adhuc pro eadem synodo nullum responsum hactenus eidem imperatori reddidimus, metuentes ne ad eorum reuerterentur errorem. Dudum quippe quando eos pro sacris imaginibus erectione adhortati sumus, simili modo et de diecesi tam archiepiscoporum quam et episcoporum sancte catholice et apostolice Romane Ecclesie commonentes quesiuimus restituere eidem sancte catholice et apostolice Romane Ecclesie que tunc cum patrimoniis nostris abstulerunt, quando sacras imagines deposuerunt, et nec responsum quodlibet exinde dederunt: et in hoc ostenditur quia ex uno capitulo ab errore reuersis, ex aliis duobus in eodem permaneant errore. Si enim ubique Christianorum Ecclesie canonice [Pro canonici, H.] intactas suas possident dieceses,  quanto amplius sancta catholica et apostolica Romana Ecclesia, que est caput omnium Dei Ecclesiarum, sua diecesi, uidelicet archiepiscoporum et episcoporum, imo et patrimonia pro luminarium concinnatione atque alimoniis pauperum irrefragabili iure et tenere et possidere modis omnibus debet? Unde si uestra annuerit a Deo protecta regalis excellentia, eodem adhortamur impetu pro sacris imaginibus, in pristino statu erectione gratiam agentes. Sed de diecesi sancte nostre Romane Ecclesie tam archiepiscoporum quam episcoporum seu de patrimoniis iterum increpantes commonemus, ut si noluerit ea sancte nostre Romane Ecclesie restituere, hereticum eum pro huiusmodi erroris perseuerantia esse decernemus. Plus enim cupimus salutem animarum et recte fidei stabilitatem conseruare, quam huiusmodi habitum mundi possidere. De uero uestra prerectissima a Deo protecta excellentia orthodoxe fidei stabilitate roborata freti existimus,  quia radix eius firmissima a prauis et infidelibus hominum unquam concutitur uel mouetur; sed in ea, que cepit recte fidei traditionis doctrina spiritualis matris sue sancte catholice et apostolice Romane Ecclesie tenere et amplecti, incunctanter usque in seculum seculi sine reprehensione manere credimus: et ideo confidimus de Dei nostri potentia, quia quantum erga beatorum principum apostolorum Petri ac Pauli Ecclesiam fidem geritis et amorem, semper pro eius profectu et exaltatione regali nisi, undique certantes habueritis; tanto brachii sui propitius in regalibus triumphis ab aduersis et iniquis hominibus uos defendere et circumtegere dignetur, ut una cum spirituali filia nostra domina regina uestraque precelsa nobilissima prole longiori euo in hoc regnantes mundo, in futuro sine fine uitam cum regno in arce poli habere mereamini. Incolumem excellentiam uestram gratia superna custodiat.





  CONuENTUS PARISIENSIS DE IMAGINIBUS, Apud Parisios in palatio Kalendis Nouembris habitus anno Christi 824, Eugenii pape II anno 1, Ludouici Pii Augusti 11



PROLEGOMENA.



REFUTATIO LIBELLI FALSO SYNODUS PARISIENSIS INSCRIPTI A reu. cardinali Bellarmino edita.


Anno 1596 prodiit Francofurti libellus cum hoc titulo: »Synodus Parisiensis de imaginibus anno Christi 824 ex uetustissimo codice descripta, et nunc primum in lucem edita.« Hoc autem presenti anno, cum mihi is libellus ab amico ostensus esset, animaduerti continuo, nec uere synodum esse, nec scriptum luce dignum. Quare, ne forte inscriptio fallat incautos, opere pretium me facturum existimaui, si libellum breuissime confutarem.



CAPUT PRIMUM.

Principio igitur non esse synodum ullam Parisiensem que hoc libello contineatur, argumento esse potest, quod nulla in eo conspiciantur decreta, nulli canones, nulla exstet episcoporum subscriptio, nulla  synodi mentio. Sed et ipse libellus aperte redarguit sui tituli uanitatem. Sic enim legimus pag. 126: »Nos non synodum congregando, sed quemadmodum a uobis postulauimus, licentiamque agendi percepimus, una cum familiaribus nostris, filiis uestris, quantum pro multiplicibus regni diuersis occupationibus impediti per interualla potuimus, considerare studuimus quid almitati uestre de tanta necessitate significare potuissemus.«

Ac, ut uerborum istorum sententia intelligatur, totius libelli argumentum exponemus. Scripsit Michel Balbus imperator Grecus ad Ludouicum Pium imperatorem Latinam epistolam bene longam in qua, post alia multa, significauit Ecclesiam propter imagines Christi et sanctorum in duas partes esse diuisam, cum alii adorandas, alii non adorandas esse contenderent, et simul petiit, ut Ludouicus in Occidente operam daret, ut sublato superstitioso cultu imaginum, Ecclesia pacem et unionem recuperaret.

Ludouicus his litteris acceptis a summo pontifice  facultatem obtinuit conuocandi uiros aliquot doctos, qui ueterum patrum testimonia de cultu imaginum diligenter colligerent. Quo facto scribi iussit epistolam, quam nomine summi pontificis, ipso consentiente pontifice, cui primum ostendenda erat, ad Michelem imperatorem dirigere cogitabat. Denique tum epistolam predictam, tum aliam a se ad ipsum pontificem, qui Eugenius dicebatur, proprio nomine scriptam per duos episcopos misit.

Hec igitur quinque in libello nuper edito continentur.  Primum, epistola Michelis Balbi ad Ludouicum Pium Caroli magni filium. Secundo collecta testimonia ex ueteribus Patribus, quibus probatur imagines neque frangendas esse, ut uolebant iconomachi, neque colendas, ut synodus Nicena II statuerat. Tertio, epistola summi pontificis nomine scripta a Francis doctoribus ad Michelem imperatorem, qua docetur imagines neque iniuria afficiendas esse, neque etiam adorandas. Quarto, epistola Ludouici imperatoris ad Eugenium pontificem eius nominis secundum, qua eum hortatur ad legationem in Greciam mittendam, et Ecclesiam pacificandam. Quinto, epistola eiusdem Ludouici ad Ieremiam et Ionam episcopos, quos Romam ad summum pontificem mittit, eosque instruit, quemadmodum prudenter cum pontifice se gerere debeant, ut eum ad suam sententiam pertrahant.

Ex his promptum erit intelligere fucum facere uoluisse eos, qui hunc libellum specioso nomine synodi Parisiensis ornare uoluerunt; qui quidem causam iconomachorum iuuare et catholice fidei  detrimentum aliquod afferre conati sunt; sed, Deo iuuante, mox efficiemus, ut oleum et operam se perdidisse doleant.



CAPUT II.

Nam, ut ad epistolam Michelis, que primam partem libelli occupat, ueniamus, ea quidem plena uidetur religiosi studii, ut si quis aliunde quis iste Michel fuerit ignoret, arbitretur eum unum ex optimis et Christianissimis principibus fuisse.

Sed exstant annales publici Ioannis Zonare, Georgii Cedreni, et aliorum, qui res gestas Grecorum principum litteris mandauerunt. Ex his cognoscere licet Michelem non solum cognomine, sed etiam reipsa Balbum, uirum fuisse impium et scelestissimum, quippe qui magis Hebraice superstitioni quam Christiane religioni addictus esset; qui resurrectionem carnis pernegaret, et ob id prophetas et apostolos qui eam predicauerant irrideret; qui fornicationem licitam esse diceret, et sacrum celibatum adeo contemneret,  ut e monasterio sanctimonialem iam Deo sacram sibi coniugem deligeret; qui septimam synodum ecumenicam, atque ab Adriano pontifice maximo approbatam respueret; qui sacras imagines nullo honore dignas arbitraretur; qui iconomachis impense faueret, et Constantinum Copronymum iconomachorum principem sibi preter ceteros imitandum proponeret; qui sanctum Euthymium, sanctumque Methodium, aliosque pios ueritatis defensores, uel exsilio, uel carcere, uel morte mulctaret.

 Hic igitur est ille Michel, qui ouinam pellem indutus, cum esset reuera lupus rapax, quasi fidei zelo accensus, nichil aliud optare se fingit, nisi Ecclesie reformationem et pacem. Sed quemadmodum in illa ipsa epistola deplorat necem Leonis imperatoris, cui proxime ipse successit, quem dicit ab improbis quibusdam coniuratione facta misere necatum, cum satis aperte constet ex auctoribus supra citatis ipsum eumdem Michelem conspirationis principem fuisse, sic etiam pie queri uidetur, Ecclesiam ob dissensiones de cultu imaginum esse diuisam cum ipse potissimum dissensionis et diuisionis auctor esset, qui synodum generalem, que dissensiones sustulerat, reiecisset, et iconomachiam propagare studeret: et non contentus dissensionibus orientalibus, in occidente quoque dissensiones serere ac propagare satageret.

Quod uero in extrema epistola catholicos reprehendit, quod uiuificam crucem despiciant, quod imagines ut deos quosdam adorent, quod eis sacrificia  offerant, quod ab eis nescio quo artificio de sacro fonte suscipi, et sacram communionem percipere uelint, denique quod alias id genus superstitiones uel ineptias in cultu sacrarum imaginum ostendant, mere calumnie atque imposture sunt, neque mirabitur eiusmodi mendacia Grecum imperatorem in sua epistola ad Latinos longe positos scribere potuisse, qui cogitare uoluerit, quam crassa et quam incredibilia mendacia nostri temporis heretici de catholicis in uicinis locis degentibus fingant.

Sed ex concilio Niceno secundo uere legitimo et ecumenico, uelit nolit Michel Balbus, illis ipsis temporibus celebrato, luce solis clarius effici potest, illa esse commenta fraudesque hereticorum. Docuit enim concilium illud, cui catholici omnes assentiebantur, imaginibus sacris deberi quidem suam uenerationem, sed non maiorem quam uiuifice cruci, neque illis ullo modo sacrificandum esse, neque eas cultu latrie, qui Deo est proprius, adorandas. Legatur  synodus, et imposture subito euanescent.

Que cum ita sint, uel Franci, qui Ludouico imperatori a consiliis erant, fidem habuerunt litteris Michelis, uel non habuerunt. Si fidem habuerunt, circumuenti sunt atque decepti; si fidem non habuerunt, abusi sunt litteris illis ad permouendum summum pontificem, ut maiorum suorum acta rescinderet, et synodum Nicenam ab Adriano approbatam improbaret ipse atque damnaret.

Sed siue decepti fuerint, siue decipere uoluerint, nichil attinebat istum uel errorem uel istud scelus ipsorum orbi terrarum prodere, presertim cum non sine causa maiores nostri libellos eiusmodi, qui nichil utilitatis, detrimenti autem plurimum, afferre poterant, libenter delitescere passi sint.



CAPUT III.

uenio nunc ad ea testimonia que pauci illi uiri a Ludouico imperatore uocati ex ueterum monumentis  collegisse se dicunt; multis enim nominibus uiri illi peccasse uidentur, ac primum quidem ante collectionem satis audacter iudicium sibi de scriptis apostolicis desumpserunt, nec solum de pontifice, sed etiam de generali synodo a pontifice approbata temere iudicarunt. In qua re longe superarunt peccatum auctoris illius, qui nomine Caroli Magni librum edidit aduersus cultum sacrarum imaginum. Ille enim  Nicenam synodum secundam improbauit, quoniam celebratam fuisse existimauit sine consensu apostolice sedis. At consiliarii isti Ludouici imperatoris, quorum scripta discutimus, fatentur synodum pro cultu imaginum, id est Nicenam secundam, ab Adriano summo pontifice coactam, et probatam, et tamen tum ipsam synodum, tum epistolam eiusdem Adriani ad Constantinum imperatorem pro cultu imaginum, et rursum defensionem eiusdem synodi ab Adriano  ad Carolum missam examinare, diiudicare, reprehendere non uerentur.

Hec enim sunt ipsorum uerba pagina 19: »Primum epistolam domini Adriani pape, quam quidem pro imaginibus erigendis Constantino imperatori et Helene matri eius ad eorum deprecationem in transmarinis partibus direxit, coram nobis legi fecimus, et quantum nostre paruitati res patuit, sicut iuste reprehendit illos qui imagines sanctorum temerario ausu in illis partibus confringere et penitus abolere presumpserunt, sic indiscrete noscitur fecisse, in eo quod superstitiose eas adorari iussit, pro qua etiam causa synodum congregari precepit.« Et infra pagina 21, de defensione Nicene synodi ab Adriano edita, sic loquuntur: »Per singula capita in illorum excusationem respondere que uoluit, non tamen que docuit, conatus est, etc.«

Ita nimirum iudicem suum et totius mundi iudicare, pastorem omnium Christi ouium pascere, et doctorem uniuersorum docere non erubuerunt; qua  temeritate nulla maior cogitari potest.



CAPUT Iu.

Sed fortasse noua aliqua atque recondita testimonia repererunt, quibus freti resistere in faciem apostolico presuli non reformidarunt. Imo uero notissima et uulgaria, et que nichil ad rem faciant, sine ulla ratione uel ordine collegerunt.

Ac, ut exempli gratia pauca discutiamus, primum testimonium sumunt ex libro sancti Augustini de Heresibus, ubi legimus Simonem magum iussisse imaginem suam, et Helene meretricule sue a discipulis adorari. Atque hanc esse dicunt primam originem adorandarum imaginum. Quasi uero, si de falso cultu agitur, non ante Simonis tempora uituli aurei ab Hebreis, et simulacra hominum mortuorum a gentilibus adorata fuerint. Sed Ecclesia catholica non discit cultum rerum sacrarum ab hostibus suis,  et si ex eo testimonio liceret colligere non esse Christi et sanctorum imagines uenerandas, licebit eadem ratione colligere, ne ipsum quidem Christum ullo honore dignum esse: propterea siquidem impium erat Simonis et Helene imagines colere, quod Simon et Helena indignissimi essent qui colerentur.

Sed ridicula plane sunt que ex epistola 56 eiusdem Augustini ad Dioscorum testimonia desumpserunt. Ridicula, inquam, si ad id de quo agimus referantur. Que namque sanctus Augustinus disputat de imaginibus, que a corporibus defluentes in animum penetrant, ut per eas aliquid cernamus, uel cogitemus, ea proferunt isti ad probandum non esse Christi et sanctorum imagines depictas uel sculptas ullo modo colendas. Que quam bene cohereant cum presenti disputatione, lectoris esto iudicium.

Quid? quod plurima testimonia, que summus pontifex Adrianus in epistola illa sua doctissima pro imaginibus posuit, isti rursum allegant, qui contra imagines pugnant.

 Quod uero dicunt et nonnullis etiam testimoniis probare nituntur, non esse consuetudinem, uel annorum numerum, aut quamlibet uetustatis auctoritatem preferendam ueritati; tunc recte diceretur, si probari posset cultum, quem Ecclesia catholica imaginibus exhibet, ex manifesto errore, non ex certa ueritate descendere. Sed cum de re aliqua litigatur, multum ualere consuetudinem, et uenerandam esse antiquitatem, ne ipsi quidem negare possunt: quorsum enim tantopere laborarunt in euoluendis antiquitatis monumentis, si nullum probabile argumentum ex antiquitate peti potest? Nonne uident se hoc suo facto contra sua uerba pugnare? et re ipsa destruere quod uerbis astruere nitebantur? Certe si liberet testimonia sancti Augustini, sancti Basilii, aliorumque ueterum Patrum in medium afferre, quibus ipsi ex antiquitate uel Ecclesie consuetudine probant ecclesiastica dogmata, nullus finis esset.

 Sed quod superat omnem admirationem, illud est, quod multa testimonia proferunt pro adoratione crucis, et cum rationem reddere uolunt, cur signum, uel lignum crucis adorandum sit, et imagines Christi non sint adorande, dicunt eam esse causam, quia Christus in cruce suspensus fuit, non in imagine, et quia per crucem nos redemit, non per imaginem. Quod si refellere uoluero, ne nimie tarditatis lectores existimare uidear? Certe enim Christus non in signo crucis, quod in pariete, uel in tabella, uel in ere pingimus, suspensus fuit, neque etiam in ligneis illis crucibus que passim cernuntur et adorantur in Ecclesiis, sed in illa una cruce, cuius ista nostra signa, que pingimus, uel erigimus, imagines sunt. Cum ergo liceat per aduersarios crucis imaginem colere, cur imaginem crucifixi colere non licebit? et si iure crucis adoramus imaginem, quia per crucem redempti sumus a Christo, que causa fingi potest cur non iure coli possit imago Christi, qui proprie  nos redemit?

At, inquiunt, nichil manu factum colere fas est. Quid igitur? Lignum uel signum crucis non est manufactum? Codex Euangeliorum, et sacra uasa, que horum opinione ueneranda sunt, quid sunt aliud nisi opera manuum humanarum? Et tamen uerum est, nichil manufactum esse colendum eo genere cultus, quo Deus ipse, qui omnino non est factus, sed omnium rerum factor, colendus est.

Quare poterant collectores isti maximam partem testimoniorum que attulerunt omittere, quoniam iis nichil probatur aliud, nisi solum Deum esse colendum cultu latrie sibi uni proprio, et non esse imagines ita adorandas, ut etiam sacrificia illis offerantur: que neque nos negamus, neque sancta Nicena synodus negauit.

Ac ut uideas, lector, quantas uires ueritas habeat, ipsi quoque qui eam oppugnant non raro uel inuiti uel imprudentes eam tuentur. Id accidit collectoribus nostris: nam inter alia testimonia colligunt etiam  nonnulla, ut probent imagines non esse frangendas, uel iniuria afficiendas. Sed in iisdem testimoniis non habetur solum quod ipsi uolunt, imagines uidelicet non esse afficiendas iniuria, sed habetur etiam quod nolunt, afficiendas honore, quod quidem illi collectores aliquando uiderunt, et textum audacter corruperunt; aliquando uiderunt, et testimonium contra se in ipso suo libello imprudentes reliquerunt.

Prioris rei exemplum habes actione 6 septime synodi, ubi allegatur sanctus Gregorius, qui in epistola 5 lib. uII, ad Ianuarium, reprehendit acriter nonnullos, qui beate uirginis imaginem et crucem Dominicam contumelie causa ad Iudeorum synagogam detulerunt, et mandat Ianuario episcopo, ut sublatam ex eo loco cum ea qua dignum est ueneratione imaginem atque crucem in ecclesiam referat. Hic boni collectores nomen imaginis simpliciter deleuerunt uel omiserunt, ne uiderentur contra eorum dogma non solum crux, sed etiam imago beate uirginis ueneranda, nisi forte librariorum errore nomen  imaginum sit omissum.

Iam uero eiusdem synodi actione sexta paulo post ascribunt hec uerba ex epistola synodica Gregorii pape: »Nos non ob aliud nomen imagines facimus et adoramus, sed pro nobis incarnato uerbo Dei,« etc. Audisne, collector, uocabulum, adoramus? et tamen a se hoc testimonium prolatum est. Sed habemus clariora.

Paulo infra ponuntur hec uerba ex libro sancti Basilii ad Amphilochium de Spiritu sancto cap. 17: »Imaginis honor ad primam formam transit,« etc. Ecce tibi rursus honorem imaginis. Sed ad clarissima ueniamus.

Paulo post afferuntur hec alia uerba ex epistola eiusdem magni Basilii ad imperatorem Iulianum. »Credo in unum Deum Patrem omnipotentem, Deum Patrem, Deum Filium, et Deum Spiritum sanctum, unum Deum, hec tria adoro et glorifico. Confiteor  autem et Filii incarnati dispensationem, et Dei genitricem, que secundum carnem eum genuit, sanctam Mariam; suscipio uero et sanctos apostolos, prophetas et martyres, et ad Deum deprecationem, que per eos propitium mihi efficit misericordissimum Deum, pro quo et figuras imaginum eorum honoro et adoro, specialiter hoc traditum est a sanctis apostolis, et non prohibitum, sed in omnibus ecclesiis nostris eorum designari uolo historias, etc.« Quid audimus? Sanctus Basilius Magnus ab aduersario aduocatur testis, et uere testis est omni exceptione maior. Is uero palam affirmat se honorare et adorare apostolorum, prophetarum et martyrum imagines. Idque affirmat, dum fidei sue confessionem edit, ac de rebus non dubiis aut uerisimilibus, sed certissimis et exploratis loquitur. Addit uero id ab apostolis traditum, et ab omni Ecclesia susceptum et obseruatum. Quid, queso, responderi potest? Auctor grauissimus aperte loquitur, et eius testimonium ab  aduersariis profertur. Neque desunt alia testimonia similia in eodem libello, Athanasii, Germani, Leontii et aliorum, que imprudenter ab aduersariis contra se et pro nobis, hoc est pro cultu sacrarum imaginum proferuntur. Sed ego breuitati studeo, neque libenter in his refellendis ineptiis tempus tero



CAPUT u.

Sequitur pars tertia, id est epistola Eugenii pape ad Michelem et Theophilum eius filium imperatores, quam epistolam iidem collectores scripsisse uidentur: neque enim Eugenius ullam talem epistolam scripsit, sed  scripta fuit, ut nomine pontificis mitteretur, si ipse probaret. In qua re cogimur desiderare prudentiam collectorum. Qua enim fronte Romano pontifici prescribere ausi sunt, quid ipsum scribere oporteret? Qua uero fiducia sperare potuerunt, Romanum pontificem scripturum ad Grecum imperatorem contraria iis que predecessores eius non semel scripserunt?

 Sed uideamus, si placet, paulo diligentius, an epistola illa summum pontificem deceat. Omitto autem quod in hoc libello epistola illa caret principio, quod peccatum non primo auctori, sed ei qui nunc demum post tot secula libellum hunc in lucem edidit, tribuendum uidetur. Nihil etiam quod epistola uerbosa est admodum obscura, barbara, imperita: detur enim noc tempori. Taceo denique quod dum conatur tollere repugnantiam que in uerbis Gregorii esse uidebatur, tanto se magis inuoluit, quanto magis conatur euoluere. Sed tria quedam tacitus preterire non possum. Primum enim facit hec epistola pontificem summum, adulatorem imperatoris imprudentissimum, dum ita loquitur: »O uenerandi mundi princeps, cum uniuersa sancta Dei, quam Domino disponente et committente gubernatis, Ecclesia.« Et infra: »Propter adunandam, quam Domino Deo ordinante regitis, Ecclesiam.« Que fedior adulatio? Michel Balbus interfecto legitimo imperatore, cum esset ipse pro sceleribus suis iam morti adiudicatus,  tyrannice inuasit imperium, et pontifex maximus affirmabit, Deo disponente, committente, et ordinante, hunc ipsum Balbum gubernacula suscepisse, non solum imperii, sed etiam Ecclesie. Et si Ecclesia Dei ab ipso Deo gubernanda imperatori tradita est, quid faciunt in Ecclesia episcopi? quid ipse summus pontifex? »Imperator  in Ecclesia est, non supra Ecclesiam; filius Ecclesie, non rector; ouis, non pastor.« Et sanctus Ioannes Chrysostomus diacono suo dixit: »Si is qui diademate coronatur indigne adeat ad sacra mysteria percipienda, cohibe et cerce; maiorem tu illo habes potestatem.«

Deinde in eadem epistola non semel repetitur hoc argumentum: »Si nulla unquam picta uel ficta fuisset imago, nichil periret de fide, spe, et caritate, quibus ad regnum peruenitur eternum.« Et tamen propter imagines orta est dissensio et diuisio in Ecclesia,  turbata pax, caritas uiolata: et non animaduerterunt, qui eam epistolam nomine summi pontificis scribunt, eo argumento non solum effici  imagines omnino de medio esse tollendas, quod ipsi nolunt. Nec tamen argumentum illud aliquid ualet.

Quamuis enim nichil periret de fide, spe et caritate, si nulla picta uel ficta esset imago, tamen quando picta uel ficta est, peccat in fidem, qui eam negat esse uenerandam, quoniam honor imaginis ad prototypum refertur, quod uenerandum esse fides docet, et aduersarius non negat. Et potest hoc ipsum similitudine illustrari. Si libellus aliquis diuine Scripture, ut Epistola ad Philemonem, non exstaret, nichil deperiret de fide, spe, et caritate: et tamen quia nunc exstat, qui eam negaret esse cum ueneratione suspiciendam, peccaret in fidem, et si propterea dissensiones orirentur, non esset Epistola abiicienda, sed imperitia dissidentium coarguenda et instruenda.

 Postremo in eadem illa epistola reprehenditur Constantinus, et mater eius Irene, quod edicto suo iusserit sacras imagines iuxta concilii generalis decretum, cum ueneratione esse habendas. Que sane reprehensio a summo pontifice, nisi plane amente, scribi non potuit. Quid enim? Adrianus papa Constantinum et Irenen summis laudibus effert, quod sacrarum imaginum religioso cultui faueant, et Adriani successor Eugenius eosdem imperatores ob causam eamdem reprehendet? Et que maior stultitia fingi potest, quam ut summus pontifex moleste ferre se dicat, quod ab imperatore decreta conciliorum generalium a sede apostolica approbata seruentur ac defendantur?

Sed si parum prudentes collectores fuerunt, non fuit inconstans apostolice sedis antistes: permansit  enim in iis que predecessores non sine magna deliberationis  maturitate statuerant. Nam neque Eugenius eam epistolam misit: et paulo post Adrianus II synodum ecumenicam octauam Constantinopoli celebrandam curauit, in qua synodus septima de cultu imaginum iterum approbata est. Denique Anastasius Bibliothecarius Romanus in prefatione uII synodi ad Ioannem uIII pontificem, qui Adriano II proxime successerat, scribit in eadem sententia fuisse omnes Romanos pontifices. »Que, inquit, super uenerabilium imaginum adoratione presens synodus docet, hec et apostolica uestra sedes, sicut nonnulla scripta innuunt, antiquitus tenuit, et uniuersalis Ecclesia semper uenerata est, et hactenus ueneratur, quibusdam duntaxat Gallorum exceptis, quibus utique nondum est horum ueritas reuelata.«



CAPUT uI.

Restat pars ultima, hoc est epistola Ludouici imperatoris ad Eugenium pontificem, et altera eiusdem Ludouici ad Ieremiam et Ionam episcopos: in quibus  nichil obseruandum occurrit, nisi quod in eis quedam dicuntur, que redolere uidentur fraudes recentium hereticorum. Unde uenit in mentem suspicari ne forte uel totus hic libellus sit confictus, uel, quod est credibilius, deprauatus, et auctus ad inuidiam Romane Ecclesie conciliandam.

Sed siue sit uerus liber, siue confictus, siue partim sincerus, partim adulterinus, illud unum constat non esse librum dignum in quo legendo tempus conteratur. Titulus falsus, dictio barbara, sententie insulse, ordo peruersus, eorumdem testimoniorum crebra repetitio, facile potuissent persuadere typographo, si is commune commodum, et non proprium lucrum spectasset, ut sibi ab edendo eiusmodi opere temperaret.





CONuENTUS PARISIENSIS, EXCELLENTISSIMIS AC uICTORIOSISSIMIS DEOQUE AMABILIBUS AUGUSTIS DOMINIS HLUDOWICO ET HLUDHARIO IMPERATORIBUS.


 Nos serui ac fidelissimi oratores uestri, qualiter proximis Kalendis Nouembris apud Parisiorum urbem iuxta preceptum uestre magnitudinis in unum conuenimus, qualiterque de negotio a uestra pietate nobis iniuncto, de causa uidelicet imaginum, egerimus, ad memoriam uestre celsitudinis reducimus. Sed ut melius nobis manifestum fieret, ob quam causam uestra pietas, que erga Dei sancteque sue Ecclesie amorem ardentissime flagrat, ad hoc inquirendum  primum accensa fuerit, necessarium duximus, initium huiusce rei cognoscere, et ideo primum epistolam domini Adriani pape, quam pridem pro imaginibus erigendis Constantino imperatori et Herene matri eius ad eorum deprecationem in transmarinis partibus direxit, coram nobis legi fecimus, et quantum nostre paruitati res patuit, sicut iuste reprehendit illos, qui imagines sanctorum temerario ausu in illis partibus confringere, et penitus abolere presumpserunt, sic indiscrete noscitur fecisse in eo, quod superstitiose eas adorare iussit; pro quarum etiam causa synodum congregari precepit, et sua auctoritate sub iureiurando censuit, ut erigerentur, et adorarentur, et sancte nuncuparentur, cum eas erigere licitum, adorare uero nefas sit. Inseruit etiam in eadem epistola quedam testimonia sanctorum patrum, quantum nobis datur intelligi, ualde absona, et ad rem de qua agebatur, minime pertinentia.

Ex huius namque epistole textu, imperator et clerus,  simulque et populus, auctoritatem sumentes synodum fecerunt, in qua sicut illi multum deuiauerunt, qui imagines sanctorum in illa alia synodo, que sub Constantino auo memorati Constantini facta est, penitus abdicandas esse decreuerunt, sic isti non mediocriter errauerunt, qui eas non solum coli et adorari, et sanctas nuncupari sanxerunt, uerum etiam sanctimoniam ab eis se adipisci professi sunt. Et ut id uerum esse quod nitebantur astruere, demonstrarent,  quedam sanctarum Scripturarum testimonia et sanctorum Patrum dicta ad suum superstitiosum errorem confirmandum uiolenter sumpserunt, et eidem suo operi incompetenter aptauerunt, quoniam non eo sensu quo dicta, nec eo intellectu, quo a sanctis Patribus exposita ab illis esse produntur prolata uel intellecta.

Eamdem porro synodum cum sancte memorie genitor uester coram se suisque perlegi fecisset, et multis in locis, ut dignum erat reprehendisset, et quedam capitula, que reprehensioni patebant, prenotasset, eaque per Angilbertum abbatem eidem Adriano pape direxisset, ut illius iudicio et auctoritate corrigerentur, ipse rursus fauendo illis, qui eius instinctu tam superstitiosa tamque incongrua testimonia memorato operi inseruerant, per singula capitula in illorum excusationem respondere que uoluit, non tamen que decuit, conatus est. Talia quippe quedam sunt, que in illorum obiectionem opposuit, que remota  pontificali auctoritate, et ueritati et auctoritati refragantur. Sed licet in ipsis obiectionibus aliquando absona, aliquando inconuenientia, aliquando etiam reprehensione digna testimonia defensionis gratia proferre nisus sit, in fine tamen eiusdem apologie sic se sentire et tenere et predicare ac precipere de his que agebatur, professus est, sicut a beato papa Gregorio institutum esse constabat. Quibus uerbis liquido colligitur, quod non tantum scienter, quantum ignoranter, in eodem facto a recto tramite deuiauerit. Nisi enim in conclusione obiectionum suarum retinaculis ueritatis, beati scilicet Gregorii institutis, astrictus, iter deuium precauisset, in superstitionis precipitium omnino labi potuisset.

His igitur pro captu ingenii animaduersis et intellectis, ut plenius etiam nobis cuncta patescerent, fecimus epistolam nobis relegi, quam uobis legati Grecorum anno preterito detulerunt. uenerabilis namque Freculfus episcopus subtiliter prudenterque,  qualiter ipse et Adegarius socius illius, de hac re cum domino apostolico et cum uenerandis episcopis et ministris illius egissent, uiua uoce paruitati nostre innotuit. Sed cum prudenti relatu illius cuncta cognouissemus, qualiter partim ueritatis ignorantia, partim pessime consuetudinis usu huius superstitionis pestis illis in partibus inoleuisset, et priora et posteriora studiosissime considerassemus, intelleximus, quantum nobis res patuit, quo zelo ad hec consideranda uestra sancta deuotio excitata fuerit. Non enim ignoramus animum uestrum magno tedio posse affici, cum illos a recto tramite quoquomodo conspicitis deuiare, qui summa auctoritate prediti, deuiantes quosque debuerant corrigere. Illo nempe zelo accensi estis, de quo beatus Paulus apostolus dicit: Quis scandalizatur, et ego non uror ? Cum enim duos in periculo constitutos conspexistis, et a uia regia declinantes, unum scilicet ad sinistram in abruptum confringendarum imaginum prolapsum, alterum uero ad dexteram in superstitiosam uidelicet earumdem imaginum  adorationem procliuem, uoluistis uos affectu pietatis medium opponere, et utriusque partis morbo salutiferam medicinam conferre.

Sed quoniam maximum uobis in eo obstaculum erat, eo quod pars illa que debebat errata corrigere, suaque auctoritate huiusce superstitionis errori obniti, ipsa prorsus eidem superstitioni non solum resistere, uerum etiam incauta defensione contra auctoritatem diuinam et sanctorum patrum dicta nitebatur suffragari, aperuit uobis Dominus ostium iuxta optatum uobis desiderium, ut licentia uobis ab eadem tribueretur auctoritate tante rei cum uestris querendi familiariter ueritatem, ut quoniam inerat uobis uoluntas consulendi, et deerat auctoritas querendi, eius auctoritate quereretis ueritatem, cuius auctoritas deuiare uidebatur ab ipsa ueritate, quatenus sancto uestro desiderio ac uigilanti studio ueritas patefacta, dum se in medium ostenderet, etiam ipsa auctoritas uolens nolensque ueritati cederet atque succumberet. uerum quoniam  fratrum salus non est negligenda, et eminens auctoritas non est facile reprehendenda, uisum est extremitati nostre, ut omnis uestre serenitatis sermo ad illos specialiter ex apostolicarum auctoritate litterarum dirigatur, quorum primum causa ad hec querenda estis excitati, et quidquid reprehensione in utrisque partibus dignum cognoscitur, ad illorum personam potius referatur, qui libere admoneri possunt, et quorum scandalum, si pro ueritate ortum fuerit, facilius tolerari potest.

Credimus itaque, quod illos reprehendendo, illisque compatiendo, istos uero demulcendo, laudando et preferendo, eorumque auctoritatem magnis laudum preconiis efferendo, et sancte Romane Ecclesie condignam laudem deferendo, ueritatem tamen ex testimoniis sanctarum Scripturarum et sententiis sanctorum Patrum in medium proferendo, et ueraciter sobrieque exponendo, poterit uestra sanctissima deuotio, sicut optat, utrisque consulere.  Sic quippe refragator uinculis ueritatis modo blandiendo, modo honorando, modo secundum rationem ueritatem demonstrando subtiliter astrictus, non audebit aliter docere, quam quod ueritas habet, nec poterit aliter tenere, quam quod ueritas habet, nec poterit aliter tentare quam quod ueritatis documento aliis tenendum tradiderit.

Tali nempe modo uisum est nostre mediocritati, ut utriusque partis saluti commodissime prodesse, magnamque uobis a Domino remunerationem huius rei gratia preparare possitis. Credimus sane, quia quanquam aliqua ex parte superstitiosam sibi consuetudinem forte uindicare uelint, nullatenus tamen ab eadem sede aliter quam auctoritas et ueritas se habet, mandare in aliquam partem presumet. uerebitur siquidem, potestatem uestram, auctoritatem sedis, et testimonia ueritatis. Cum igitur a uestra sancta deuotione ita peracta fuerint, licet, quod non optamus, in aliquo aut isti aut illi deuiare uoluerint, et uestram saluberrimam admonitionem, que tota  ex auctoritate ueritatis profertur audire contempserint, non minor ob id uobis a Domino recompensatio fiet, quia totum secundum uerba beati Elie prophete, quod uestrum fuit facere studuistis .

Nos denique serui uestri, sicut superius premissum est, in unum conuenientes, et de nobis iniunctis pro captu intelligentie nostre familiariter conferentes, testimonia ex auctoritate diuina et sententias sanctorum patrum, quas prout temporis angustia permisit, collegimus, et coram nobis legi fecimus, et quidquid in his de negotio, de quo agitur, necessarium aptumque iudicauimus, et in unum congerere studuimus, uestreque imperiali potentie per uenerabiles uiros Halitgarium et Amalarium dirigere presumpsimus, ut uidelicet uestra a Deo uobis collata sapientia ex his eligat, quidquid necessarium dignumque ad idem negotium pertinens iudicauerit. Obsecramus itaque humiliter abundantissimam pietatem uestram, ut non nobis ascribatur, quidquid  ibi minus aut indecens, aut . . . inuentum fuerit. uere enim fatemur, quia angustia temporis prepediente, nec quanta uoluimus, nec quanta potuimus, collegimus, sed tantum uestris sacris iussionibus, ut decet et oportet, totis nisibus parere cupientes, que paruo in tempore ad manus nobis occurrere potuerunt, breuiatim collegimus, et huic operi usque ad uestram sagacissimam examinationem inseruimus. Nam quidam nostrorum de longe uenientes non habuerunt spatium temporis querendi; quidam uero nec causam, pro qua ad hunc conuentum uenire iussi sunt, donec peruenerunt, ueraciter nosse potuerunt. Moduinus namque infirmitate, in qua diutissime laborat, detentus uenire nequiuit.

Scit itaque plenissime excellentia uestra, quia illud, quod per omnes catholicorum libros indagari necessitas urget, prolixi temporis spatio ad legendum indiget. Nam si sufficiens spatium temporis nobis tributum fuisset, tanta Domino opitulante poteramus  colligere, que huic operi copiose poterant abundare. Tamen in his que collecta sunt, summam huius negotii de quo agitur, discrete comprehensam esse iuxta auctoritatem diuinam et sanctorum patrum sententias arbitramur, ita uidelicet, ut unusquisque fidelis ea perlegens animaduertere queat, quod imagines sanctorum stulta presumptione non sunt confringende, et ad iniuriam sanctorum abolende, et penitus despiciende nec assertione superstitiosa colende aut adorande, sed potius huiuscemodi superstitione remota, iuxta ueram religionem memorie et amoris causa, ob recordationem eorum quorum imagines habende, sicut a beatissimo Gregorio satis catholice perspicueque dictum declaratur.

Quia igitur nos his, qui in sacra sede beati Petri apostoli resident, dignam honoris reuerentiam iure tribuendam non dubitamus, et illorum erga imagines superstitiosam uenerationem quidam uisu, omnes uere aliorum relatu cognoscimus, uoluimus primum contra  illos sententias ponere, quod imagines presumptiosa temeritate confringere presumpserunt, quatenus inde isti animati aliorum errata ualentius uobiscum corrigerent, et ad suam superstitionem cognoscendam ueritatis testimonia suscipienda animum facilius flecterent. Sicut igitur nobis uidetur, et superius premisimus, aperte sermo uestre correctionis contra illos usquequaque dirigi potest, a quibus uobis illa epistola quam relegimus directa esse cognoscitur, quoniam eius textu utramque partem reprehensione dignam demonstrauit, et illam scilicet que indebito ac superstitioso cultu imagines uenerabatur, et illam, que ab inferioribus locis easdem imagines euertere ac delere precepit. Et ideo credimus, quanquam cetera alia secundum auctoritatem ueritatis, sicut in suis scriptis continetur, idem imperator fecerit, propter hoc tamen factum quosdam illarum partium infirmos scandalizasse, nec non quosdam nostre urbis Romane perturbasse.

 Ad exaltationem et pacem sancte sue Ecclesie humillimam Deoque amabilem, ac Christiane religioni necessariam dominationem serenitatis uestre Dominus iehsu Christus incolumem dextera sue pietatis tueri, ac felici protectione per immensum conseruare, et post huius uite cursum supernis ciuibus consortem dignetur efficere.



CAPUT PRIMUM.

Congruum necessariumue iudicauimus primum sententias sanctorum patrum colligere contra eos qui imagines non solum ab edibus, sed etiam a sacris uasis indiscrete abolere presumunt.

Ex libro Eusebii ecclesiastice Historie uII, cap. 15: »uerum quia urbis huius fecimus mentionem, iustum uidetur commemorare etiam illud in ea gestum quod historia dignum duximus, mulierem quam sanguinis profluuio laborantem a Saluatore curatam Euangelia tradiderunt, huius urbis ciuem constat  fuisse, domusque eius in ea etiam nunc ostenditur. Pro foribus uero domus ipsius basis quedam in loco editiore collocata monstratur, in qua mulieris ipsius uelut genibus prouolute palmasque simpliciter tendentis imago ere uidetur expressa. Astat uero alia ere nichilominus fusa statua habitu uirili, stola compta circumdata, et dexteram mulieri porrigens; huius ad pedem statue, e basi herba quedam noua specie nascitur, que cum exorta fuerit, excrescere usque ad stole illius erei indumenti fimbriam solet, quam cum summo uertice crescere herba contigerit, uires inde ad depellendos omnes morbos languoresque conquirit, ita ut quecunque illa fuerit infirmitas corporis, haustu exiguo madefacti salutaris graminis depellatur, nichil omnino uirium gerens, si antequam eree fimbrie summitatem crescendo contigerit decerpatur. Hanc statuam ad similitudinem uultus iehsu formatam tradebant, que permansit ad nostra usque tempora, sicuti ipsi oculis nostris inspeximus,  et nichil mirum si hi, qui ex gentibus crediderunt, pro beneficiis que a Saluatore fuerant consecuti, huiusmodi uelut munus uidebantur offerre. Cum uideamus etiam nunc et apostolorum Petri et Pauli uel ipsius Saluatoris imagines designari, tabulisque depingi, sed et antiquas ipsorum imagines a quibusdam conseruatas nos uidimus. Quod mihi uidetur ex gentili consuetudine indifferenter obseruatum, quod ita soleant honorare quos honore dignos duxerunt: insignia etenim ueterum reseruari ad posterorum memoriam, illorum honoris, horum uero amoris indicium est.«

In Actibus Siluestri pape leguntur »apparuisse Constantino imperatori in uisione apostoli sanctus Petrus et Paulus, eique ita dixisse: Quoniam flagitiis tuis posuisti terminum, et effusionem innocentum sanguinis horruisti, missi sumus a Christo illorum  Domino, dare tibi sanitatis recuperande consilium. Audi ergo monita nostra, et fac quecunque indicamus tibi. Siluester episcopus ciuitatis Romane ad montem Syrapti persecutiones tuas fugiens, in cauernis petrarum cum suis clericis latebram fouet. Hunc cum ad te adduxeris, iste tibi pietatis piscinam ostendet, in quam dum te tertio merseris, omnis te ualetudo ista deseret lepre. Quod dum factum fuerit, hanc uicissitudinem tuo Saluatori compensa, ut omnes iussu tuo per totum orbem Romanum ecclesie restaurentur, tu autem in hac parte purifica te, ut relicta superstitione idolorum, Dominum unum, qui solus et uerus est, adores et excolas, et ad eius uoluntatem attingas. Exsurgens itaque a somno, statim conuocat eos qui obseruabant palatium, et secundum tenorem somnii sui, misit ad montem Syrapti, ubi sanctus Syluester in cuiusdam Christiani agrum persecutionis causa cum suis clericis receptus lectionibus et orationibus insistebat. Ac ubi a  militibus se conuentum uidit, credidit se ad martyrii coronam euocari. Et conuersus ad clerum qui cum eo erat dixit: Ecce nunc tempus acceptabile, ecce nunc dies salutis. Profectus itaque ut dictum est, peruenit ad regem, cui nuntiatus cum tribus presbyteris et duobus diaconibus ingressus dixit: Pax tibi et uictorie de celo ministrentur. Quem cum rex alacri animo et uultu placidissimo suscepisset, omnia que illi facta, que dicta sunt, que etiam relata secundum textum superius comprehensum exposuit. Post finem uero narrationis sue, percontabatur qui isti essent dii Petrus et Paulus qui illum uisitarent, ob quam causam salutis sue eius latebram detexissent. Syluester respondit: Hos quidem Dominus noster sibi idoneos seruos Christi et apostolos elegit ab eo missos ad inuitationem gentium, ut credentes salutem consequantur. Cumque hec et his similia Augusto diceret papa, interrogare cepit Augustus utrumnam istos haberet aliqua imago  expressos, ut ex pictura disceret hos esse quos reuelatio docuisset. Tunc sanctus Siluester misso diacone imaginem apostolorum exhiberi precepit, quam imperator aspiciens ingenti clamore cepit dicere ipsos esse quos uiderat, nec debere iam differre episcopum ostensionem piscine, quam istos promisisse sue saluti memorabat.«

Ioannes Chrysostomus, in homilia de superscriptione psalmi quinquagesimi: »Pictores imitantur arte naturam, et colores coloribus permiscentes uisibiles corporum depingunt imagines, et faciunt homines, et animalia, et arbores, et reges, et rusticos, et barbaros, et pugnas, et rixas, torrentes sanguinum, et lanceas, et loricas, et scuta, et sedem regalem, et imperatorem sedentem, et barbarum subditum, et gladium acutum, et fluuios decurrentes, et campos uariis floribus adornatos, et omnia que uidentur per artem imitantes, mirabilem historiam uidentibus prestant.«

 Paulinus lib. IX [a 1Kb] .

Nunc uolo picturas fucatis agmine longo
Porticibus uideas pauloque supina fatiges.
Colla reclinato dum perlegas omnia uultu.
Qui uidet hec uacuis agnoscens uera figuris,
Non uacua fidem sibi pascit imagine mentem.
Omnia namque tenet serie pictura fideli,
Que senior scripsit per quinque uolumina Moses,
Que gessit Dominus signatus nomine iehsu.

Et post pauca:

Forte requiratur quanam ratione gerendi,
Sed sit hec nobis sententia pingere sanctas
Raro domus animantibus assimulatis?
Accipe et paucis tentabo exponere causas.
Quos agit huc sancti Felicis gloria cetus
Obscurum nulli; sed turba frequentior his est
 Rusticitas non cassa fide neque docta legendi.
Hec assueta diu sacris seruire profanis,
uentre dum tandem conuertitur aduena Christo,
Dum sanctorum opera in Christo miratur aperta,
Cernite quam multi comeant ex omnibus agris,
Quamque pie rudibus decepti mentibus errent.
Longinquas liquere domos, spreuere ruinas,
Non gelidi feruente fide, et nunc esse frequentes
Per totam uigiles extendunt gaudia noctem,
Letitia somnos, tenebras funalibus arcent.

Et paulo post:

Dum fallit pictura famem sanctasque legendi
Historias, castorum operum subrepit honestas,
Exemplis inducta piis potatur hianti
Sobrietas, nimii subeunt obliuia uini,
Dumque diem ducunt spatio maiore ruentes
Pocula rarescunt, quia per miracula tracto
Tempore iam pauce subeunt epulantibus hore.

 Et infra:

De Genesi precor hunc orandi collige sensum.
Ne maneam terrenus Adam, sed uirgine terra
Nascar et exposito ueteri noua former imago.

Beatus Gregorius Nyssenus episcopus, inter cetera, ubi de Abraham sermonem instituit: »uidi, inquit, imaginem passionis, et non sine lacrymis uisionem preterii, opere artis ad faciem deducens historiam, etc.«

Item idem in interpretatione Cantici canticorum: »Qui, inquit, imaginem conspicit, ex eadem arte per colores completam tabulam, non tinctionis prefert contemplationem, sed ad uisionem depictam conspicit tantummodo, quam per colores magister demonstrauit.«

Augustinus in lib. XuI de Ciuit. Dei: »Quosdam sine ceruice oculos habentes in humeris, et cetera hominum, quasi genera hominum, que in maritima  platea Carthaginis musitio puta sunt, ex libro deprompta uelut curiosioris historie.«---Item ipse post pauca: »Quapropter aut illa que et alia de quibusdam gentibus scripta sunt, omnino nulla sunt, aut si sunt, homines non sunt, apparet liquido, quoniam sicut per picturam utiles et uere recordationes ad memoriam aliquando redeunt, que compunctionem ingerant, ita et iam nociue false, humanis mentibus semper imagines ludificando ingerunt.«

Item Augustinus in libro de decem Chordis, inter cetera, sic ait: »Quomodo facio ipsi Domino iniuriam? corrumpis teipsum. Et unde facio iniuriam Domino, quia corrumpo meipsum? Unde tibi facit iniuriam, qui uoluerit forte lapidare tabulam tuam pictam, in qua tabula imago tua est, in domo tua inaniter posita ad uanum honorem tuum, nec sentiens, nec loquens, nec uidens, si quis illam lapidet, nonne tibi facit contumeliam?«

In libr. Tripartie Historie, lib. X, cap. 30: »Neque  enim sanctus Paulus dum uenisset Athenas, et ciuitatem repletam idolis conspexisset, aras ab illis honoratas destruxit, sed ratione ignorantiam redarguit, ueritatis iura monstrauit.«---Item in eodem libro uI: »Illud quoque quod sub Iuliano prouenit, narrare non sileo. Fuit enim signum quidem uirtutis Christi, et iudicium contra principem iracundie Domini. Cum enim agnouisset in Cesarea Philippi ciuitate Phenicie, quam Paneam uocabant, insigne Christi esse simulacrum, quod sanguinis liberata profluuio constituerit, eo deposito, suam ibi statuam collocauit. Que uiolento igne de celo cadente, circa eius pectus diuisa est, ut caput cum ceruice una parte deiectum atque in terra fixum, reliqua uero pars hactenus restitit, atque fulminis indicia reseruauit. Statuam uero Christi tunc quidem pagani trahentes confregerunt. Postea uero Christiani colligentes in ecclesiam recondiderunt, quod hactenus reseruatur.«



CAPUT II.


Nunc qualis discretio sit tenenda erga sanctorum imagines habendas et historiarum picturas, sanctissimi et egregii atque admirabilis totiusque catholice Ecclesie doctissimi uiri beati Gregorii pape sequentia dicta declarant.

Scribit autem ad Serenum Massiliensem episcopum: »Indico, inquit, ad nos dudum peruenisse, quod frater Nitasuram [fraternitas uestra], quosdam imaginum adoratores aspiciens, easdem ecclesiis imagines confregit atque proiecit. Et quidem zelum uos, ne quid manu factum adorari possit, habuisse laudauimus, sed frangere easdem imagines non debuisse iudicamus. Idcirco enim pictura in ecclesiis adhibetur, ut hi qui litteras nesciunt, saltem in parietibus uidendo legant, que legere in codicibus non ualent. Tua ergo fraternitas, et illa seruare, et ab eorum adoratu populum prohibere debuit, quatenus et litterarum nescii haberent, unde scientiam historie colligerent, et populus in picture adoratione  minime peccaret.«

Item idem ad eumdem: »Perlatum, inquit, siquidem ad nos fuerat, quod inconsiderato zelo succensus, sanctorum imagines, sub hac quasi excusatione ne adorari debuissent, confringeres. Et quidem quia eas adorare uetuisses omnino laudauimus, fregisse uero reprehendimus. Dic, frater, a quo factum sacerdote aliquando auditum est quod fecisti? Si non aliud, uel illud te debuit reuocare, ut despectis aliis fratribus solum te sanctum et esse crederes sapientem? Aliud est enim picturam adorare, aliud picture historia quid sit adorandum addiscere. Nam quod legentibus scriptura, hoc idiotis prestat pictura cernentibus, quia in ipsa ignorantes uident quid sequi debeant, in ipsa legunt qui litteras nesciunt. Unde precipue gentibus pro lectione pictura est, quod magnopere ab te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non  ad adorandum in ecclesiis, sed ad instruendas solummodo mentes fuit nescientium collocatum, et quia in locis uenerabilibus sanctorum depingi historias non sine ratione uetustas admisit, si zelum discretione condisses, sine dubio et ea que intendebas, salubriter obtinere, et collectum gregem non dispergere, sed potius poteras congregare, ut pastoris in te merito nomen excelleret, non culpa dispersoris incumberet. Hinc autem dum in hoc animi tui incaute nimis motus exsequeris, ita tuos scandalizasse filios perhiberis, ut maxima eorum pars a tua se communione suspenderet. Quando ergo ad ouile Dominicum errantes oues adducas, qui quas habes detinere non preuales? Proinde hortamur ut uel nunc studeas esse sollicitus, atque ab hac te presumptione compescas, et eorum animos, quos a tua disiunctos unitate cognoscis, paterna ad te dulcedine, omni adnisu, omnique studio reuocare festines. Conuocandi enim sunt diuersi Ecclesie filii,  eisque Scripture sancte testimoniis ostendendum, quia omne manu factum adorare non liceat, quoniam scriptum est: Dominum Deum tuum adorabis, et illi seruies . Ac deinde subiungendum, quia picture imaginum, que ad edificationem imperiti populi facte fuerant, ut nescientes litteras, ipsam historiam intendentes quod dictum sit discere, transisse in adorationem uideras. Idcirco commotus es, ut eas imagines frangi preciperes, atque eis dicendum, si ad hanc instructionem, ad quam imagines antiquitus facte sunt, habere uultis in ecclesiis, eas modis omnibus et offerri, et haberi permittas. At iudica quod non tibi ipsa uisio historie, que pictura teste pandebatur, displicuerit, sed illa adoratio, que picturis fuerat incompetenter exhibita, atque in his uerbis eorum mentes demulcens eos ad concordiam tuam reuoca. Et si quis imagines facere uoluerit, minime prohibe; adorare uero imagines omnimodis deuita. Sed hoc sollicite fraternitas tua  admoneat, ut ex uisione rei geste ardorem compunctionis percipiant, et in adorationem solius omnipotentis sancte Trinitatis humiliter prosternantur.«

Item idem ad Ianuarium episcopum: »Iudei, inquit, de ciuitate uestra huc uenientes, questi nobis sunt quod synagogam eorum, que Taralis sita est, etc., Petrus, qui ex eorum superstitione ad Christiane fidei cultum Domino uolente perductus est, adhibitis sibi quibusdam indisciplinatis, sequenti die baptismatis sui, hoc est, Dominica ipsa festiuitate paschali cum graui scandalo sine uestra occupauerit uoluntate, atque imaginem illic genitricis Domini nostri, et uenerandam crucem uel birrum albam, qua fonte surgens indutus fuerat, apposuisset.« ---Et post pauca: »Considerantes, inquit, hac de re uestre uoluntatis intentum, ac magis iudicium, his hortamur affectibus, ut sublata exinde cumea, quia dignum est ueneratione, imagine atque cruce debeatis,  quod uiolenter ablatum est, reformare.«

Item idem ad Secundinum seruum Dei inclausum: »Imagines, inquit, quas a nobis tibi dirigendas per Dulcidium diaconum tuum rogasti. . . ualde nobis tua postulatio placuit, quia illum in corde tota intentione queris, cuius imaginem pre oculis habere desideras, ut uisio corporalis quotidiana reddat exortum, ut dum picturam uides, ad illum animo inardescas, cuius te imaginem uidere consideras. Abs re non facimus, si per uisibilia inuisibilia demonstramus. Sic homo qui alium ardenter uidere desiderat, aut sponsam amando desiderat, quam uidere conatur, si contingit eam ad balneum ire, aut ad ecclesiam procedere, festinus in uia se preparat, ut de uisione hilaris recedat. Scimus quia tu imaginem Saluatoris nostri ideo non petis, ut quasi Deum colas, sed ob recordationem Filii Dei, ut in eius amore recalescas, cuius te imaginem uidere consideras. Et nos quidem non quasi ante diuinitatem ante ipsam prosternimur, sed illum adoramus,  quem per imaginem aut natum aut passum, uel in throno sedentem recordamur, et dum nos ipsa pictura quasi scriptura ad memoriam Filium Dei reducimus, animum nostrum, aut de resurrectione letificat, aut de passione mulcet. Ideoque direximus tibi syrterias duas, imaginem Saluatoris, et sancte Marie Dei genitricis, beati Petri et Pauli apostolorum per supradictum filium nostrum diaconum, et unam crucem cum clauo pro benedictione, ut ab ipso maligno defensus sis, cuius sancto ligno te esse munitum credis.«



CAPUT III.

Hec contra eos qui imagines sanctorum abominando euertunt, breuiter dicta sufficere credimus. Nunc contra eos, qui indebito cultu eas colunt, et adorant, et sanctas nuncupant, et sanctimoniam se per eas assequi fatentur, sicut in illa synodo Grecorum insertum inuenimus, sanctorum Patrum  dicta adnectendo subiecimus. Sed unde primum adorandarum imaginum origo inoleuerit, ponere necessarium iudicauimus.

Scribit itaque beatus Augustinus in libro de diuersis Heresibus: »Simoniani a Simone Mago, qui baptizatus a Philippo diacono, sicut in Actibus apostolorum legitur, pecunia uoluit a sanctis apostolis emere, ut etiam per impositionem manuum ei daretur Spiritus sanctus. Hic magicis fallaciis deceperat multos. Docebat autem detestandam turpitudinem indifferenter utendi feminis, nec Deum mundum fecisse dicebat; negabat etiam carnis resurrectionem, et asseuerabat se Christum, idemque Iouem se credi uolebat. Mineruam uero meretricem quamdam Helenam, quam sibi sociam scelerum fecerat, imaginesque et suam et Helene discipulis suis prebebat adorandas, quas et Rome tanquam deorum simulacra auctoritate publica constituerat: in qua urbe apostolus Petrus cum uera uirtute Dei  omnipotentis exstinxit.«---Item idem post pauca: »Secte Carpocratis fuisse creditur quedam Marcellina, que colebat imaginem uirorum et Pauli, et Homeri, et Pythagore, adorando incensumque ponendo.«

Item ipse in epistola ad Dioscorum, inter cetera: »Demonstrat quondam Epicurus per imagines plures se finxisse et suis tradidisse. Democritus etiam iuste reprehenditur, qui per imagines quamuis aliter quam Epicurus sentiret, ad interiorem cultum peruenire arbitratus est.«---Item post pauca: »De Epicuro, que tamen ut cogitet, imagines dicte ab ipsis rebus, quas atomis formari putat defluere, atque in animum introire subtiliores quam sunt ille imagines, que ad oculos ueniunt. Nam et uidendi causam hanc esse dicit quasdam imagines, ita ut uniuersum mundum complectantur extrinsecus.« ---Item post pauca: »Ille quare non uidit, non opus esse, nec fieri posse, ut incorporeus animus, aduentu atque contractu corporearum imaginum  cogitet, de uisu certe oculorum ambo pariter redarguuntur.«

Item ipse in lib. uIII de Ciuitate Dei: »Ermes Aegyptius, quem Trismegiston uocant, sensit ita et scripsit: Quoniam ergo proaui nostri increduli, et non animaduertentes ad cultum religionemque diuinam, inuenerunt artem qua efficerent deos, cui inuente adiunxerunt uirtutem de mundi natura conuenientem, eamque miscentes, quoniam animas facere non potuerunt, euocantes animas demonum uel angelorum, eas indiderunt imaginibus sanctis diuinisque mysteriis, per quas idola, et bene faciendi et male, uires habere potuissent.«

Idem ipse in epistola ad Marcellinum: »Quando primum insueuit exercitus populi Romani amare, portare signa, tabulas pictas, uasa celata, mirarica, priuatim et publice rapere, tunc cepit perire laudabile illud decus salusque reipublice.«

Item ipse in libro uII de Ciuitate Dei. »Unum  uerum Dominum, id est, omnis anime corporisque Creatorem, colere quisque contendat, non ideo peccat, quia non est colendus quem colit, sed quia colendum, non ut colendus est colit. Qui uero et rebus talibus, id est, turpibus et scelestis, et non Dominum uerum, id est, anime corporisque factorem, sed creaturam, quamuis non uitiosam colit, siue illa sit anima, siue corpus, siue anima simul et corpus, bis peccat in Dominum, quod et pro ipso colit, qui non est ipse, et talibus rebus colit, qualibus nec ipse colendus est.«---Et paulo post: »Unde remotis constat ambagibus nefarios demones atque immundissimos spiritus hac omni ciuili theologia inuisendis stolidis imaginibus, et per eas possidendis, et iam stultis cordibus inuitatos.«



CAPUT Iu.

Hec de initiis adorandarum imaginum dicta sint. Nunc uero quid nostri doctores de indebito superstitionis  cultu sentiant, breuiter exsequendum est.

Origenis in Homilia 8 de initio Decalogi, inter cetera: »Ego sic arbitror accipiendum quod uerbi causa, si quis in quolibet metallo auri, uel argenti, uel ligni, uel lapidis facit speciem quadrupedis, alicuiusue serpentis uel auis, et statuat illam adorandam, non idolum, sed similitudinem fecit, uel etiam si picturas ad hoc ipse statuat, ipse nichilominus similitudinem fecisse dicendum est.«---Et infra »Sermo Dei uniuersa complectens simul abiurat et abiicit, et non solum fieri idolum uetat, sed et similitudinem omnium, que in terra sunt, et in aquis, et in celo; addit autem et dicit: Non adorabis ea neque coles : aliud est colere, aliud adorare. Potest quis et interdum et inuitus adorare, sicut nonnulli regibus adulantes, cum eos in huiusmodi studia deditos uiderint; adorare se simulant idola cum in corde ipsorum certum sit quia nichil sit idolum. Colere uero, est toto uis affectu et studio mancipare.  Utrumque ergo resecat sermo diuinus, ut neque affectu colas, neque specie adores.«

Hieronymus in expositione Danielis prophete: »Notum sit tibi, inquit, rex, quia deos tuos non colimus, et statuam auream quam erexisti non adoramus, siue statuam, ut Symmachus, siue imaginem auream, ut ceteri transtulerunt, uoluerimus legere, cultores Dei eam adorare non debent. Ergo iudices et principes seculi cum imperatorum statuas adorant, et imagines, hoc se facere intelligant, quod tres pueri facere nolentes, placuerunt Deo; et notanda proprietas, deos coli, imaginem adorari dicunt, quod utrumque seruis Dei non conuenit.«

Idem Origenes in Homilia 6 de cantico quod cantauit Moyses: »Licet apostolus Ioannes dicat: Filioli, nondum scimus quid futuri sumus. Sin autem reuelatum nobis fuerit de Deo, scilicet dicens, similes illi erimus . Similitudo tamen hec non ad naturam, sed ad gratiam reuocatur. uerbi causa,  ut si dicamus picturam similem esse eius cuius imago in pictura uidetur expressa, quantum ad gratiam pertinet, uisus similis dicetur, quantum ad substantiam longe dissimilis. Illa enim species carnis est et corporis uiui, ista colorum fucus est, et cera tabulis sensu carentibus superposita.«

Isidori ex libro Etymologiarum: »Pictura autem est imago exprimens speciem rei alicuius, que dum uisa fuerit, ad recordationem mentem reducit. Pictura autem dicta quasi fictura. Est enim imago ficta, non ueritas, hinc et fucata, id est, quodam fuco illita, nichil fidei et ueritatis habentia. Unde et sunt quedam picture, que corpora ueritatis studio coloris excedunt, et fidem dum augere contendunt ad mendacium prouehunt.«---Item ipse post pauca: »Picturam autem Aegyptii excogitauerunt, primum umbram hominis lineis circumductam, itaque initio talis, secunda singulis coloribus, postea diuersis, sicque paulatim sese ars ipsa distendit, et inuenit  lumen atque umbras differentias colorum, etc.«

Item Hieronymus in expositione Ezechielis prophete: »Et septuaginta uiri de senioribus domus Isrel et Iechonias filius Saphan stabat in medio eorum stantium ante picturas, et unusquisque habebat thuribulum in manu sua, et uapor nebule de thure consurgebat. Quando dicit septuaginta uiros fuisse de senioribus domus Isrel, qui tenerent thuribula manibus, ostendit multos et alios fuisse probos qui hoc non faciebant, sed forsitan peccatis aliis tenebantur, unumque nomen Iechoniam filium Saphan stetisse in medio eorum quasi principem sceleris eorum atque sacrilegii, qui omissa religione Dei colebant idola, et in templo non adorabant Deum, cuius erat templum, sed picturas parietum.«

Firmianus Lactantius in libro I de falsa Religione, inter cetera, inquit: »Illa que sunt extra hominem, quid opus est ea colere quibus careas? uirtus enim colenda est, non imago uirtutis, et colenda est  non sacrificio aliquo, aut thure, aut precatione solemni, sed uoluntate sola atque proposito: nam religio ac ueneratio nulla alia nisi unius Dei tenenda est. Quid igitur opus est, o uir sapientissime, tantos sumptus uel fingendis uel colendis imaginibus impendere? Firmius et incorruptius templum est pectus humanum: hoc potius ornetur, hoc ueris illis numinibus impleatur. Has enim falsas consecrationes sequitur quod necesse est, qui enim sic uirtutes colunt, id est qui umbras et imagines uirtutum consectantur, ea ipsa, que uera sunt, tenere non possunt, et cetera.«

Augustinus in libro Questionum ueteris et Noui Testamenti: »Christiani, ut pote pauperes, quos stultos uocant, unum Deum colunt in mysterio, ex quo sunt omnia; nec aliquid quod ab eo conditum est, uenerantur: ipsum enim solum sufficere sibi et abundare sciunt ad salutem.«---Item idem post pauca: »Non ergo nobis uidetur, ut quod homo  fecit, adorari debeat: factor enim a factura, non factura a factore adorari iudicatur.«

Item Firmiani Lactantii de falsa Religione, lib. II: »Duplici ergo ratione peccatur ab insipientibus, primum quod elementa, id est, Dei opera Deo preferunt. Deinde quod elementorum ipsorum figuras humana specie comprehensas colunt.«---Item ipse in eodem libro: »Nihil aliud adoremus, nichil colamus, nisi solius artificis parentisque nostri unicum nomen.«---Item ipse in eodem libro: »Supra ergo non infra est Deus, nec in ima potius, sed in summa religione, qua credendus est.«---Et infra: »Nihil potest esse celeste in ea re, que fit ex terra: quidquid enim simulatur, falsum esse necesse est, nec potest unquam ueri nomen accipere, quod ueritatem fuco et imitatione mentitur.« Idem ipse in eodem libro: »Ut intelligas nichil colendum esse, quod oculis mortalibus cernitur.«

Augustinus, in psalmum CXIII: »Noli ergo addere  manus nominum, ut ex eo metallo quod fecit uerus Deus, uelis facere falsum deum, imo falsum hominem, quem pro uero uenereris Deo, quem quisquis pro uero homine in amicitiam reciperet, insaniret. Ducit enim et affectu quodam infirmo rapit infirma corda mortalium forme similitudo et membrorum imitata compago.«

Fulgentius in libro de Fide ad Donatum: »Quia ipse Deus sibi soli precipiens tantummodo seruiendum, seque iubens a fidelibus adorandum, prorsus interdixit, ne quis audeat creaturam adorare, creatureque seruire; propterea in fine primi illius precepti de omnibus, que creauit ita loquitur: non adorabis ea, nec seruies eis.« ---Et post pauca: »uera enim religio in unius constat Dei seruitio.«---Item ipse post pauca: »Sic ueraciter unum Deum cum Patre Filium uera fides adorat, que sic Deo nouit a creaturis omnibus seruiendum, ut nouerit creature non deberi diuine seruitutis obsequium.«

 Augustinus, in epistola ad Maximum grammaticum: »Scies a Christianis catholicis, quorum in uestro oppido etiam Ecclesia constituta est, nullum coli mortuorum, nichil denique adorari quod sit factum et conditum a Deo, sed unum ipsum Deum qui fecit et condidit omnia.«

Item Augustinus in libro de Quantitate anime: »Deus autem immortalem animam fecit, ut opinor, nisi forte tibi aliter uidetur. Ergo tu uelles . . . . . . . . talia fieri dixerim, sed quemadmodum ipse immortalis immortale quiddam fecit ad similitudinem suam, sic et nos immortales facti a Deo, ad similitudinem nostram quod facimus immortale esse deberet. Recte diceres, si ad eius imaginem pingeres tabulam, quod in te immortale esse credis nunc uero in ea exprimis similitudinem corporis, quod profecto mortale est. Quomodo ergo sum similis Deo cum immortalia nulla possum facere ut ille? Quomodo nec imago corporis tui potest hoc ualere, quod tuum corpus ualet, sic  anima non mirandum est, si potentiam tantam non habet, quantam ille ad cuius similitudinem facta est, etc.«

Si enim imago humani corporis nec tantum ualere asseritur, quantum ueraciter ipsum corpus ualere perhibetur, qua causa sibi suffragari posse putant nonnulli reprehensione digni, qui in illa synodo Grecorum mediationem imaginum, sibi necessariam esse dicere presumpserunt?

Augustinus, libro uIII de Ciuitate Dei. »Quapropter merito homo deficit ab illo qui eum fecit, cum sibi preficit ipse quod fecit. Demonstrat enim idem Ermes, quod homines mortui diuino colebantur honore, uelut Aesculapius atque Mercurius, quem suum esse dicit auum, et reliqui. Hac enim occasione accepta, demones ut intercessores exsisterent apud bonos deos, quos nos angelos sanctos, seu archangelos, uel potestates dicimus. Tali enim ratione,  nubiloso uelamine sapientes gentilium sua numina obtegere nitebantur.«

Ambrosius in expositione Epistole ad Romanos: »Nunquid tam demens est aliquis, aut salutis sue immemor, ut honorificentiam regis uindicet comiti, cum de hac re, si qui etiam tractare fuerint inuenti, iure ut rei damnantur maiestatis, et isti se non cogitant reos, qui honorem nominis Dei deferunt creature, et relicto Domino conseruos adorant, quasi sit aliquid quod plus reseruet Domino. Nam ideo ad regem per tribunos aut comites itur, quia homo utique est rex, et nescit quibus debeat rempublicam credere. Ad Deum autem promerendum, quem nichil utique latet, omnium enim merita nouit, suffragatione non est opus, sed mente deuota.«

Item Augustinus in libro de uera Religione, inter cetera, dicit: »Ad percipiendam ueritatem nichil magis impedire quam uitam libidinibus deditam et falsas imagines rerum sensibilium, que nobis ab hoc sensibili mundo per corpus impresse, uarias  opiniones erroresque generant. Nec errorem ullum in religione esse potuisse, si anima pro Deo suo non coleret animam aut corpus, aut phantasmata sua, que nichil sunt aliud, quam de specie corporis corporeo sensu attracta figmenta.«---Item in eodem: »Non sit nobis religio humanorum operum cultus: meliores enim sunt ipsi artifices, qui talia fabricant, quos tamen colere non debemus. Non sit nobis religio in phantasmatibus nostris, melius enim qualemcunque uirum, quam omne quidquid pro arbitrio fingi potest, et tamen animam ipsam, quamuis anima uera sit, cum falsa imaginatur, colere non debemus. Melior est uera stipula, quam lux inani cogitatione pro suspicantis uoluntate formata, et tamen stipulam quam sentimus, et tangimus, dementis est credere colendam.«

Item idem libro decimo de Ciuitate Dei: »Multa denique de cultu diuino usurpata sunt, que honoribus deferrentur humanis, siue humilitate nimia, siue  adulatione pestifera, ita tamen ut quibus ea deferrentur, homines haberentur, qui dicuntur colendi et uenerandi; si autem eis multum additur, adorandi. Quis uero sacrificandum censuit, nisi ei quem Deum aut sciuit, aut putauit, aut finxit?«

Item Augustinus in libro Questionum LXXXIu: »Minoribus rebus intenta anima, quas per corpus corporaliter facit, minus inheret ipsi summe sapientie, qui uero talia opera colunt, quantum deuiauerint a ueritate, hinc colligi potest, quia si ipsa animalium corpora colerent, que multo excellentius fabricata sunt, et quorum sunt ea imitamenta, quid eis infelicius diceremus?«



CAPUT u.

Qua ratione quaue auctoritate imagines sanctorum adorande sint, eisque, ut fertur, incensum ponendum, cum ipsi angeli uel sancti homines uiuos se adorari noluerint.

 Unde beatus Augustinus in libro XI de Ciuitate Dei sic ait: »Putauerunt quidem deferendum angelis honorem uel adorando, uel sacrificando, qui debetur Deo, et eorum sunt admonitione prohibiti, iussique hoc ei deferre, cui uni fas esse nouerunt, imitati sunt angelos sanctos, et iam sancti homines Dei. Nam Paulus et Barnabas in Lycaonia facto quodam miraculo sanitatis, putati sunt dii, eisque Lycaonii uictimas immolare uoluerunt, quod a se humili pietate remouentes, eis in quem crederent annuntiauerunt Deum.«---Et post pauca: »Quecunque igitur mortalis potestas, quantalibet uirtute predicta, si nos diligit sicut seipsam ei uult esse subditos, ut beati simus, cui et ipsa subdita beata est. Si ergo non colit Deum, misera est, quia priuatur Deo. Si autem colit Deum, non uult se coli pro Deo: illi enim potius diuine sententie suffragatur, et dilectionis uiribus fauet, quia scriptum est: Sacrificans diis, eradicabitur, nisi Domino soli. Nam ut  alia nunc taceam, que pertinent ad religionis obsequium, quo colitur Deus, sacrificium certe nullus hominum est, qui audeat dicere deberi nisi Deo.«

Item idem in psalmo XCuI, inter cetera: »Homines autem sanctos attendite, qui sunt similes angelis. Cum inueneris hominem aliquem sanctum seruum Dei, si uolueris illum colere et adorare pro Deo, prohibet te, non uult sibi arrogare honorem Dei, non uult tibi esse pro Deo, sed tecum esse sub Deo.«---Et post pauca: »Sic et sancti angeli illius gloriam querunt quem diligunt, ad eius cultum, ad eius orationem, ad eius contemplationem, omnes quos diligunt rapere et inflammare student, ipsum illis annuntiant non se, quoniam angeli sunt, et quia milites sunt, non norunt gloriam querere nisi imperatoris sui.«---Item post pauca: »Nemo dicat: Timeo ne irascatur mihi angelus, si non illum colo pro deo meo. Tunc tibi irascitur, quando ipsum colere uolueris: bonus est enim, et  Deum amat; quomodo demones irascuntur, si non colantur, sic angeli indignantur, si pro Deo colantur.«

Item lib. X de Ciuitate Dei: »Non itaque debemus metuere ne in mortales et beatos uni Deo subditos, non eis sacrificando offendamus, quod enim non nisi uni uero Deo deberi sciunt, cui et ipsi adherendo beati sunt, procul dubio neque per ullam significantem figuram, neque per ipsam rem, que sacramentis significatur, exhiberi sibi uolunt. Demonum est hec arrogantia, superborum atque miserorum, a quibus longe diuersa est pietas subditorum Deo.«---Item idem in eodem: »Nos autem martyribus nostris non templa sicut diis, sed memorias sicut hominibus mortuis, quorum apud Deum uiuum species fabricamus; nec ibi erigimus altaria, in quibus sacrificemus martyribus, sed uni Deo, et martyrum et nostro, ad quod sacrificium sicut homines Dei, qui mundum in eius confessione uicerunt,  suo loco, uice et ordine nominantur. Non tamen a sacerdote, qui sacrificat, inuocantur, Deo quippe non ipsis sacrificat, quamuis in memoria sacrificet corum, quia Dei sacerdos est, et non illorum; ipsum uero sacrificium corpus est Christi, quod non offertur ipsis, quia hoc sunt et ipsi.«

Item Augustinus in sermone euangelico de potestate quam dedit demonibus ut abirent in porcos: »Noli inclinari angelis, ut eis sacrificandum putes, nec bonis et sanctis: nolunt enim, quando facis, non te diligunt; diligunt autem, si cum eis adores quem adorant.«

Item idem in libro de Quantitate anime: »Homo autem quilibet alius quanquam sapientissimus et perfectissimus, uel prorsus quelibet anima rationis compos atque beatissima est amanda tantummodo atque imitanda est, eique pro merito atque ordine quod ei congruit deferendum. Nam Dominum Deum tuum adorabis, et illi soli seruies.«

Origenes in Epistola ad Romanos: »Cum possent  homines Deum agnoscere ab eius cultu declinantes ad imagines hominum adorandas et animalium, deuerterunt. Ut enim breuiter et omni in unum collecta definitione dicamus, adorare alium preter Patrem et Filium et Spiritum sanctum, impietatis est crimen.«

Item Augustinus in libro de uera Religione: »Non sit ergo nobis religio cultus corporum etheriorum atque celestium, sed eius, cuius contemplatione beati sunt. Neque enim et nos uidendo angelum beati sumus, sed uidendo ueritatem, qua etiam ipsos diligimus angelos, nec inuidemus, quod ea paratiores, et nullis molestiis interpedientibus perfruuntur, sed magis eos diligemus, quoniam et nos tale aliquid sperare a communi Domino iussi sumus. Quare honoramus eos caritate, non seruitute, nec eis templa constituimus: nolent enim sic honorari a nobis, quia nos ipsos, cum boni sumus, templa summi Dei esse nouerunt.«

 Item ipse in libro uIII de Ciuitate Dei: »Sane nec martyribus templa, sacerdotia, sacra et sacrificia constituimus, quoniam non ipsi, sed Deus eorum nobis est Deus; honoramus sane memorias eorum tanquam sanctorum hominum Dei, qui usque ad mortem corporum suorum pro ueritate certarunt, ut innotesceret uera religio, falsis fictisque conuictis, quod etiamsi qui antea sentiebant timendo reprimebant. Quis autem audiuit aliquando fidelium stantem sacerdotem ad altare, et iam super sanctum corpus martyris ad Dei honorem cultumque constructum dicere in precibus: Offero tibi sacrificium, Petre, uel Paule, uel Cypriane, cum apud eorum memorias offeratur Deo, qui eos et homines et martyres fecit, et sanctis suis angelis celesti honore sociauit? ut ea celebritate et Deo uero de illorum uictoriis gratias agamus, et nos ad imitationem talium coronarum atque palmarum eodem inuocato in auxilium ex illorum memorie renouatione adhortemur. Quecunque igitur  adhibentur religiosorum obsequia in martyrum locis, ornamenta sunt memoriarum, non sacra uel sacrificia mortuorum tanquam deorum.«

Hieronymus ad Riparium presbyterum: »Acceptis primum litteris tuis, non respondere superbie est, respondere temeritatis. De his enim rebus interrogas, que et proferre et audire sacrilegium est. Ais uigilantium, qui hoc uocatur nomine, nam Dormitantius rectius diceretur, os fetidum rursus aperire, et putorem spurcissimum contra sanctorum martyrum proferre reliquias, et nos, qui eas suscepimus, appellare cinerarios et idololatras, qui mortuorum hominum ossa ueneramur. O infelicem hominem, et omni lacrymarum fonte plangendum, qui hec dicens non se intelligit esse Samaritam et Iudeum, qui corpora mortuorum pro immundis habent, et etiam uasa que in eadem domo fuerint pollui suspicantur, sequentes occidentem litteram, et non spiritum uiuificantem. Nos autem non dico martyrum reliquias, sed ne solem quidem et lunam, non angelos,  non archangelos, non seraphim, non cherubim, et omne nomen quod nominatur, et in presenti seculo et in futuro colimus et adoramus, ne seruiamus creature potius quam creatori, qui est benedictus in secula. Honoramus autem reliquias martyrum, ut eum cuius sunt martyres adoremus; honoramus seruos, ut honor seruorum redundet ad Dominum, quia qui uos suscipit, me suscipit.«---Idem ipse aduersus uigilantium. »Quis enim, o insanum caput, aliquando martyres adorauit? Quis hominem putauit Deum? nonne Paulus et Barnabas, cum Lycaonibus Iupiter et Mercurius putarentur, et eis uellent hostias immolare , sciderunt uestimenta sua, et se homines esse dixerunt, non quo meliores non essent olim mortuis hominibus Ioue atque Mercurio, sed quod sub gentilitatis errore honor eis Deo debitus deferretur, quod et de Petro legimus, qui Cornelium se adorare cupientem, manu subleuauit et dixit: Surge, nam et ego homo sum.« 

 Augustinus in libro de Solutione questionum, capite 3: »Proinde sicut impia superbia siue hominum siue demonum, sibi hos diuinos honores exhiberi uel iubet uel cupit, ita pia humilitas uel hominum uel angelorum sanctorum, hec sibi oblata recusauit, et cui deberentur ostendit.«

In libro XIX de Ciuitate Dei dicit Augustinus: »Sed Deus ille quem coluerunt sapientes Hebreorum, et iam celestibus sanctis angelis et uirtutibus Dei, quos beatissimos tanquam ciues in hac nostra peregrinatione mortali ueneramur et amamus, sacrificari uetat et coli, intonans in lege sua, sacrificans diis eradicabitur.«



CAPUT uI.

Hec contra eos qui annorum numero superstitionem imaginum uindicare uolunt, consuetudinem sequi cupiunt potius quam ueritatis auctoritatem.

Augustinus in libro Questionum ueteris et Noui  Testamenti: »Irrationabile, inquit, uulgus, aut apparentes umbras, aut demonia, aut simulacra mortuorum, ut deos colere ceperunt. Que res in consuetudine uetustatis deducta arbitratur rationis sibi ueritatem posse defendi, cum ueritatis ratio non ex consuetudine atque ex uetustate, sed ex Deo sit, quia non uetustate Deus probatur, sed eternitate: quamobrem fides non cepta res, sed sine initio est. In Deum enim credere nostrum incipere est: nam quod creditur eternum est.«---Et post pauca: »Quod colunt pagani post Deum est, opus post opificem est; pagani colunt opera, nos opificem, illi creaturam, nos creatorem. Factus homo cepit uenerari suum conditorem, quia et dignum est, et causa hoc exegit.«

Ieremias propheta: Post Baalim, inquit, abierunt, quos didicerunt a patribus suis. Unde Hieronymus: »Ergo nec parentum, nec maiorum error sequendus est, sed auctoritas Scripturarum, et Dei docentis imperium.«

 Augustinus in psalmum CXIII: »uidentur autem sibi purgatioris esse religionis, qui dicunt, nec simulacrum, nec demonium colo, sed effigiem corporalem eius rei signum intueor quam colere debeo.«---Item post pauca: »Audent respondere, non ipsa corpora colere, sed que illis regendis president numina.«

Si enim, sicut premissa sanctorum patrum documenta declarant, sancti angeli et sancti uiri non sunt colendi nec adorandi, hoc enim et ipsi refugiunt, sed sola caritate, non autem seruitute honorandi, nec sanctis martyribus templa, sacra et sacrificia, sed soii Deo constituenda, presertim cum honorandi sint propter imitationem, non adorandi propter religionem, qua ratione antiqua auctoritate adoratio, incensum, luminaria, et cetera, que in epistola Grecorum annumerantur eis exhibenda sunt? Quapropter omissa omni superstitione conuenit sancte catholice et apostolice Ecclesie religioni  erga sanctorum imagines hanc discretionem tenere, sicut eximius doctor beatus papa Gregorius docuit, et in suis scriptis nobis tenendum sequendumque reliquit.



CAPUT uII.

Ne igitur ex superstitione aut ex qualibet alia occasione scandala infirmioribus fratribus prouenire possent, hoc summopere sancti uiri prouida consideratione uitare studuerunt, et dictis factisque suis nobis uitandum usquequaque euidenter ostendunt.

Hinc enim beatus Augustinus in libro Iu de Ciuitate Dei: »Maiores, inquit, nostri, superstitionem a religione separauerunt.«

Item idem in libro X de Ciuitate Dei eiusdem operis: »Legimus serpentum morsus mortiferos penam iustissimam peccatorum in ligno exaltato atque prospecto eneo serpente sanatos, ut et populo subueniretur afflicto, et mors morte destructa, uel ut crucifixe mortis similitudine signaretur. Quem sane serpentem  propter facti memoriam reseruatum, cum postea populus errans tanquam idolum colere cepisset, Ezechias rex religiosa potestate Deo seruiens cum magna pietatis laude contriuit.«

Tale quid et beatum Epiphanium uirum sanctissimum et doctissimum zelo diuino succensum, in epistola quam ad Ioannem Constantinopolitanum episcopum scribit, et beatus Hieronymus de Greco in Latinum sermonem transtulerat, legimus fecisse:

»Audiui, inquit, quosdam murmurare contra me, quando simul pergebamus ad sanctum locum qui uocatur Bethel, ut ibi collectam tecum ex more ecclesiastico facerem, et uenissem ad uillam que dicitur Anablata, uidissemque ibi preteriens lucernam ardentem, et interrogassem qui locus esset, didicissemque esse ecclesiam, et intrassem ut orarem, inueni ibi uelum pendens in foribus eiusdem ecclesie, tinctum atque depictum, et habens imaginem quasi Christi, uel sancti cuiusdam. Non enim satis memini  cuius imago fuerit. Cum ergo hoc uidissem in ecclesia Christi contra auctoritatem Scripturarum hominis pendere imaginem, scidi illud, et magis dedi consilium custodibus eiusdem, ut pauperem mortuum eo obuoluerent et efferrent, illique contra murmurantes dicerent, si scindere uoluerit, iustum erat ut aliud daret uelum, atque commutaret; quod cum audissem me daturum esse pollicitus sum, et illico se missurum; paululum autem morarum fuit in medio, dum quero optimum uelum pro eo mittere, arbitrabar enim de Cypro mihi esse mittendum. Nunc autem misi quod potui reperire, et precor ut iubeas presbytero ipsius loci suscipere uelum a lectore, quod a nobis missum est, et deinceps precipere in ecclesia Christi istiusmodi uela, que contra religionem nostram ueniunt non appendi.«

Nam et beatus Paulus apostolus in Epistola prima ad Corinthios ob scandalum infirmiorum fratrum uitandum ita scripsit: De his autem que idolis sacrificantur, scimus quia omnes scientiam habemus, et  quia idolum nichil est. Quod beatus Ambrosius ita exponit: »Hi, inquit, inflati erant per scientiam, qui idolo contra salutem fratrum imperitorum carnes sacrificatorum edebant, scientes licere carnem edere, et quod nichil est idolum, ideo non contaminari edentem, hi scandalum fratribus erant caritatem pre oculis non habentes, quia plus erat carnem contemnere, quam fratri scandalum facere.«---Et post pauca: »Propter quod si esca scandalizat fratrem meum, non manducabo carnem in eternum, ut non fratrem meum scandalizem, in tantum caritati studendum docet, ut licita pro illicitis habeantur, ne obsint fratri; quantum enim mali est per illicita non delinquere, et per ea que concessa sunt offendere, ut lex seruetur in illicitis, et in licitis non custodiatur, dum inconsiderate edunt.«

Ubi beatus Apostolus dicit: Omnia mihi licent, sed non omnia expediunt. Quod beatus Augustinus ita exponit: »Potest ergo aliquid licere et non expedire.  Expedire autem quod non licet non potest, ac per hoc non omnia licita expediunt, omnia autem illicita non expediunt. Sunt quippe licita, que non expediunt, sicut Apostolo teste didicimus , sed id quod inter illicitum est, et ideo non expedit, atque quod licitum est, nec tamen expedit, quid intersit, aliqua uniuersali regula diffinire difficile est.«---Et infra: »Quapropter quia uerum dixisse apostolum dubitare non possumus, et aliqua peccata esse licita dicere non audemus, restat ut dicamus fieri aliquid, quod non expediat, et tamen si licitum est, non esse peccatum, quamuis quoniam non expedit, non sit utique faciendum.«---Et post pauca: »Ut igitur si possumus enitamur inter id quod licet et non expedit, et id quod non licet atque ideo nec expedit, aliquo certo fine distinguere, ea mihi uidentur licere, et non expedire, que per iustitiam quidem que coram Deo est permittuntur, sed propter offensionem hominum ne impediantur a salute uitanda sunt, ea uero non licere et ideo non expedire,  que sic ipsa iustitia uitantur, ut facienda non sint, etiamsi ab eis, quibus in notitiam fuerint perlata non laudentur.«---Item post pauca: »Expedit tunc, quando non solum per iustitiam que coram Deo est permittitur, sed etiam hominibus nullum ex hoc impedimentum salutis infertur. Tunc autem non expedit id quod licitum est, quando permittitur quid, sed usu ipsius potestatis affert impedimentum salutis.«

Hec ideo inseruntur, ut hi qui imagines erigunt memorie causa et amoris, illud caueant, ne quod ab illis forte deuote et licite fit, infirmis in scandalum euenire contingat, ut sic sue deuotioni satisfaciant, quatenus salutem infirmorum non obliuiscantur, et infirmam conscientiam fratrum, occasione superstitionis prebende, commaculent.



CAPUT uIII.

Propter eos autem qui sibi ob hoc suffragari ad  adorationem imaginum putant, quod dicunt adorasse Iacob Ioseph filium suum, uel certe adorasse fastigium uirge eius, necessarium duximus, qualiter id a beato Hieronymo et beato Augustino exponatur subnectendum.

Scribit itaque beatus Hieronymus in libro Hebraicarum Questionum: »Postquam, inquit, iurauerat ei filius, securus de petitione quam rogauerat, adorauit Deum coram caput lectuli sui; sanctus et Deo deditus uir, oppressus senectute, habebat lectulum positum, ut ipse iacentis habitus absque difficultate ulla ad orationem esset paratus.«

Augustinus in libro Questionum in Genesin, cap. 62: »Quod habent Latini codices, et adorauit super caput uirge eius, nonnulli emendantes habent adorauit super caput uirge sue, uel in capite uirge, sue, siue in cacumen, uel super cacumen. Fallit enim eos Grecum uerbum, quod eisdem litteris scribitur, siue eius, siue sue, sed accentus dispares sunt, et ab eis qui ista nouerunt in codicibus non contemnuntur. ualent  enim ad magnam discretionem, quamuis et unam plus litteram habere posset, et si esset sue, ut non esset , sed , ac per hoc merito queritur, quid sit hoc quod dictum est. Nam facile intelligeretur senem, qui uirgam ferebat, eo more quo illa etas baculum solet, ut se inclinauit ad Dominum adorandum, id utique fecerit super cacumen uirge sue, quam sic ferebat, ut super eam caput inclinando adoraret Deum. Quid est ergo, adorauit super cacumen uirge eius, id est, filii sui Ioseph, et is forte tulerat ab eo uirgam, quando ei iurabat idem filius, et dum eam tenet post uerba iurantis nondum illam redditam, mox adorauit Deum. Non enim pudebat eum ferre tantisper insigne potestatis filii sui, ubi figura magne rei future designabatur, quamuis in Hebreo facillima huius questionis absolutio esse dicatur, ubi scriptum perhibent, et adorauit Isrel ad caput lecti, in quo utique senex iacebat, et sic positum habebat, ut in eo sine labore quando uellet adoraret.«



CAPUT IX.


Contra illos qui hoc se adiuuare putant quod dicitur in Regum, quia adorauit Nathan propheta Dauid, aliquid respondendum est.

De hac enim adoratione ita beatus Gregorius in libro X Explanationum in Iob loquitur: »Pene ergo lex Dei multiplex dicitur, quia nimirum cum una eademque sit caritas, si mentem plene ceperit, hanc ad innumera opera multiformiter accendit, cuius diuersitatem breuiter exprimimus, si in electis singulis bona illius perstringendo numeremus. Hec namque per Abel et electa Deo munera obtulit, et fratris gladium non reluctando tolerauit. Hec Enoc et inter homines uiuere spiritualiter docuit, et ad sublimem uitam ab hominibus etiam corporaliter abstraxit.«---Et paulo post: »Hec Nathan, et contra peccantem regem auctoritate libere increpationis sustulit, et cum regis culpa deesset, in petitione humiliter strauit. Claret namque quod talis esset  hec adoratio, sicut et nos ante honorabiliores personas, cum eas salutamus, prosternimur humilitatis gratia, et eas adorasse dicimur, dum eis nullum diuini honoris cultum exhibemus, eodemque modo adorasse Iacob Esau fratrem suum haud dubium non est.«



CAPUT X.

Contra illos etiam qui imagines adorare se profitentur, quia sacra ab illis nuncupantur, et sacris uasis eas equiparant, aliquid dicendum est.

Augustinus in psalmum CXIII: »Simulacra, inquit, gentium argentum et aurum, sed Deus fecit argentum et aurum, opera, inquit, manuum hominum. Hoc enim uenerantur, quod ipsi ex auro argentoque fecerunt, sed enim et nos pleraque instrumenta et uasa, ex huiuscemodi materia, uel metallo habemus in usu celebrandorum sacramentorum, que ipso ministerio consecrata sancta dicantur, et in eius honore  cui pro salute nostra inde seruitur. Et sunt profecto etiam ista instrumenta uel uasa quid aliud quam opera manuum hominum? uerumtamen nunquid os habent et non loquuntur, nunquid oculos et non uidebunt, nunquid eis supplicamus, quia per eas supplicamus Deo? illa maxima causa est impietatis insane, quod plus ualet in affectibus miserorum uiuenti similis forma, que sibi officit supplicari, quam quod eam manifestum est non esse uiuentem, ut debeat a uiuente contemni.«



CAPUT XI.

Contra eos etiam dicendum est qui pro imaginum adoratione duo cherubim assumunt in testimonium, que in signo mysterii ducta fuerunt.

Unde beatus Augustinus in libro de Doctrina Christiana tertio, inter cetera, inquit: »Miserabilis est anime seruitus signa pro rebus accipere, et supra creaturam corpoream, oculum mentis ad hauriendum eternum lumen leuare non posse, que tamen seruitus  in Iudeorum populo longe a ceterarum gentium more distabat, quando quidem rebus temporalibus ita subiugati erant, ut unus eis in omnibus commendaretur Deus, et quanquam signa rerum spiritalium pro ipsis rebus obseruarent nescientes quo referrentur, id tamen insitum habebant, quod tali seruitute uni omnium, quem non uidebant, placerent Deo, quam custodiam tanquam sub pedagogo paruulorum fuisse scribit apostolus, et ideo qui talibus signis pertinaciter inheserunt, contemnentem ista Dominum, cum iam tempus reuelationis eorum uenisset, ferre non potuerunt, atque inde calumnias, quod sabbato curasset, moliti sunt principes eorum populusque signis illis tanquam rebus astrictus, non credebat Deum esse, uel a Deo uenisse, qui ea sicut a Iudeis obseruabantur, nolebat attendere, sequi crediderunt, ex quibus facta est prima ecclesia Hierosolymitana, satis ostenderunt, quanta utilitas fuerit eo modo sub pedagogo custodiri, ut signa, que temporaliter  imposita erant seruientibus, ad unius Dei cultum, qui fecit celum et terram opinionem obseruantium religarent. Si ergo signum utiliter institutum pro ipsa re sequi, cui significande institutum est, carnalis est seruitus, quanto magis inutilium rerum signa instituta pro rebus accipere, que si retuleris ad ea ipsa que his significantur eisque colendis animum obligaueris, nichilominus seruili carnalique onere atque uelamine non carebis. Quamobrem Christiana libertas eos quos inuenit sub signis utilibus tanquam prope inuentos interpretatis signis, quibus subditi erant, eleuatos ad eas res quarum signa sunt liberauit. Ex his facte sunt ecclesie sanctorum Isrelitarum: quos autem inuenit sub signis inutilibus, non solum seruilem operationem sub talibus signis, sed etiam ipsa signa frustrauit, remouitque omnia, ut a corruptione multitudinis simulacrorum deorum, quam sepe ac proprie Scriptura fornicationem uocat, ad unius Dei cultum gentes conuerterentur, nec sub  ipsis iam signis utilibus seruiture, sed exercitature potius animum in eorum intelligentia spiritali. Sub signo enim seruit, qui operatur aut ueneratur aliquam rem significantem, nesciens quid significet; qui uero aut operatur aut ueneratur utile signum diuinitus institutum, cuius uim significationemque intelligit, non hoc ueneratur quod uidetur et transit, sed illud potius quo talia cuncta referenda sunt. Talis autem homo spiritalis et liber est, etiam tempore seruitutis, quo carnalibus animis nondum oportet signa illa reuelari, quorum iugo edomandi sunt: tales autem spiritales erant patriarche et prophete, omnesque in populo Isrel, per quos nobis sanctus Spiritus, ipsa Scripturarum et auxilia et solatia ministrauit. Hoc uero tempore posteaquam resurrectio Domini nostri manifestissimum iudicium nostre libertatis illuxit, ne eorum quidem signorum, que iam intelligimus, operatione graui onerati sumus, sed quedam pauca pro multis eademque factu facillima, et intellectu augustissima,  et obseruatione castissima, ipse Dominus et apostolica tradidit disciplina, sicuti est baptismi sacramentum et celebratio corporis et sanguinis Domini, que unusquisque cum percipit quo referantur imbutus agnoscit, ut ea non carnali seruitute, sed spiritali potius libertate ueneretur; ut autem litteram sequi et signa pro rebus que his significantur accipere seruilis infirmitatis est, ita inutiliter signa interpretari male uagantis erroris. Qui autem non intelligit quid significet signum, et tamen signum esse intelligit, nec ipse premitur seruitute: melius est autem uel premi incognitis, sed utilibus signis, quam inutiliter ea interpretando a iugo seruitutis eductam ceruicem laqueis erroris inserere.«



CAPUT XII.

De cultu debito quem Greci latriam dicunt, uel religione cultuque que uno uocabulo Greci thresciam uocant, uel quod non sit manufactum colendum nec  adorandum.

Augustinus in libro X de Ciuitate Dei: »Hic est enim diuinitati uel, si expressius dicendum est, deitati debitus cultus, propter quem uno uerbo significandum, quoniam mihi satis idoneum non occurrit Latinum Greco, ubi necesse est insinuo quod uelim dicere. Latriam, quippe nostri ubicunque sanctarum Scripturarum positum est, interpretati sunt seruitutem; sed ea seruitus que debetur hominibus secundum quam precepit Apostolus seruis dominis suis subditos esse debere, alio nomine Grece nuncupari solet. Latria uero secundum consuetudinem qua locuti sunt qui nobis diuina eloquia condiderunt, aut semper, aut tam frequenter, aut pene semper ea dicitur seruitus, que pertinet ad colendum Deum. Proinde si tantummodo cultus ipse dicatur, non soli Deo deberi uidetur; dicimur enim colere etiam homines, quos honorifica uel recordatione, uel presentia frequentamus, nec solum ea quibus nos religiosa  humilitate subiicimus, sed quedam etiam que subiecta sunt nobis perhibentur coli. Nam ex hoc uerbo, et agricole, et coloni, et incole uocantur, et ipsos deos non ob aliud appellant celicolas, nisi quod celum colant, non utique uenerando, sed inhabitando tanquam celi quosdam colonos, non sicut appellantur coloni, qui conditionem debent genitali solo propter agriculturam sub dominio possessoris, sed sicut ait quidam Latini eloquii magnus auctor:

Urbs antiqua fuit, Tyrii tenuere coloni.
uIRGIL. Ab incolendo enim colonos uocauit, non ab agricultura. Hinc et ciuitates a maioribus ciuitatibus, uel populorum examinibus condite colonie nuncupantur; ac per hoc cultum quidem non deberi nisi Deo propria quadam notione uerbi huius omnino uerissimum est.«

Item Augustinus libro Locutionum in Genesi, de lapide quem erexit Iacob, ita dicit: »Quod statuit  lapidem Iacob quem sibi ad caput posuerat, constituit eum titulum et perfudit illum oleo, non aliquid idololatrie simile fecit, non enim uel tunc uel postea frequentauit lapidem adorando uel ei sacrificando, sed signum fuit in prophetia euidentissima constitutum, que pertinet ad unctionem, unde Christi nomen a chrismate est.«---Post pauca: »Sumpsit autem Iacob lapidem, et constituit eum titulum. Diligenter animaduertendum est, quomodo istos titulos in rei cuiusque testimonium constituebant, non ut eos pro diis colerent, sed ut aliquid significarent.«



CAPUT XIII.

Contra eos etiam qui eadem auctoritate in illa synodo Grecorum se imagines adorare professi sunt, sicut et uiuificam crucem debito honore et tropheo uirtutis, pauca inserenda necessarium iudicauimus, ut conuincantur non se hac occasione sue superstitioni posse suffragari.

 De cruce, ecclesiastica Historia panxit capit. IX de Constantino: »Erat quidem iam tunc Christiane religionis fautor uerique Dei uenerator, nondum tamen, ut est solemne nostris initiari, signa Dominice passionis acceperat. Cum igitur anxius et multa secum de imminentis belli necessitate peruoluens iter ageret, atque ad celum sepius oculos eleuaret, et inde sibi diuinum precaretur auxilium, uidit per soporem ad orientis partem in celo signum crucis igneo fulgure rutilare, cumque tanto uisu fuisset exterritus, ac nouo perturbaretur aspectu, astare sibi uidit angelos dicentes: Constantine, in hoc uince. Tum uero letus redditus, et de uictoria iam securus, signum crucis, quod in celo uiderat, in sua fronte designat, et ita celitus inuitatus ad fidem, non mihi uidetur illo inferior, cui similiter de celo dictum est: Saule, Saule, quid me persequeris? ego sum iehsu Nazarenus , nisi quia hic non adhuc persequens, sed etiam exconsequens inuitatur. Exin  signum, quod in celo sibi fuerat demonstratum, in militaria uexilla transformat, ac Labarum, quem dicunt, in speciem crucis Dominice exaptat, et ita armis uexillisque religionis instructus, aduersum impiorum arma proficiscitur. Sed et in dextra sua manu signum nichilominus crucis ex auro fabrefactum habuisse perhibetur.«

Item in Tripartita Historia, libro I, cap. 4: »In his igitur sollicitudinibus constitutus in somno, uidit crucis signum celo splendide collocatum, mirantique uisionem adfuerunt angeli dicentes: O Constantine, in hoc uince. Fertur autem et ipsum Christum apparuisse ei, signum crucis monstrasse ac precepisse, ut figuram similem faceret, et in preliis auxilium hoc haberet, quo uictorie iura conquireret. Eusebius itaque Pamphili, cum iureiurando ipso imperatore dicente audisse se refert, quia circa meridiem declinante iam sole crucis signum ex lumine factum et scripturam conseruatam ei dicentem, in hoc uince, uidisset ipse et milites qui cum eo tunc essent.  Pergenti namque aliquo cum exercitu, per iter hoc in quo ei miraculum est ostensum, dumque cogitaret quid esset, nox superuenit et dormienti Christus apparuit cum signo quod uidit in celo, iussitque ut fieret eius signi figuratio, que foret auxilium in congressibus preliorum.«

Legitur in eodem libro, cap. 5: »Hoc enim signum bellicum inter alia pretiosius erat, eo quod imperatorem precedere et adorari eum a militibus moris esset. Unde precipue Constantinum reor nobilissimum decus imperii Romani in signum mutasse crucis, ut frequenti uisione atque cura desuescerent a priore more subiecti, et eum solum arbitrarentur Deum, quem coleret imperator, et quo duce et auxiliatore uterentur aduersus hostes. Semper enim hoc signum proponebatur ante ordines uniuersos, quod maxime laborantibus aciebus in preliis adesse precipiebat. Constituit itaque certos signiferos, qui in eo laborarent, quorum opus erat ut uicibus humeris  eum ueherent, et omnes acies ita lustrarent. Fertur enim quod aliquando quidam ferens hoc signum repente hostibus inuadentibus expauisset, dedissetque illud alteri uehendum, cumque se de prelio subtraxisset, et iacula declinasset, subito percussus interiit; ille uero qui sacrum suscepit tropheum, multis se iaculantibus permansit illesus: mirabiliter enim diuina regente uirtute, sagitte hostium figebantur in signo, a signifero autem protinus inter pericula euolabant. Dicitur autem neque alium quam huius signi ministrum, ut solet, in bello uulnere mortuum, aut cladem captiuitatis perpessum.«---Item in eodem libro II, cap. 18: »Dicitur autem quia etiam mortuus crucis tactu surrexit. De hoc ligno sibylla dixit apud paganos,

O ter beatum lignum in quo Deus extensus est.«
Item in eodem libro, cap. 9: »Audiui enim et Probianum uirum in palatio habentem militiam medicorum,  crudeli podagra passione detentum ibi doloribus liberatum, eique apparuisse sanctam mirabiliter uisionem. Cum enim dudum paganus esset factus, postea Christianus, aliquatenus dogma sequebatur, totius uero salutis causam, id est, sacratissimam crucem nolebat adorare. Hanc habenti sententiam diuina uirtus apparens signum monstrauit crucis, quod erat positum in altario eius ecclesie, et aperte palam fecit, quia ex quo crucifixus est Christus, omnia que ad utilitatem humani generis facta sunt, quolibet modo preter uirtutem adorande crucis gesta non essent, neque ab angelis sanctis, neque a piis hominibus.«---Legitur in eodem libro II, cap. 46: »Ea siquidem tempestate plurimi inter episcopos effulgebant, sicut Donatus curie Epyri, de quo dum prouinciales miracula multa testentur, maximum tamen est quod de dracone gessit. Is enim circa pontem in uia publica iacens cibum habebat, oues, capras, equos, boues et homines arripiens deuorabat.  Ad quam bestiam Donatus sine gladio, sine quolibet iaculo ueniens, dum illa leuasset caput, quasi uoratura uirum, tunc ille uexillum crucis ante faciem eius digito designans in ere, in os eius exspuit, bestia uero sputum mox ore suo suscipiens exspirauit.«

Ioannes Chrysostomus in homilia 11 de Cruce et Latrone: »Hodierna die noster Dominus pependit in cruce, et nos festiuitate eximia letitiam celebramus, ut discamus crucem totius spiritalis gratulationis esse substantiam. Etenim ante ipsum, uocabulum crucis pena fuit, sed nunc ad gloriam nuncupatur, antea condemnationis ferebat horrorem, nunc salutis indicium est. Crux enim nobis totius beatitudinis causa est: hec nos a cecitate liberauit erroris, hec et ex tenebris reddidit luci, hec ebellatos quieti sociauit, hec alienatos Deo coniunxit, longe constitutos proximos presentauit, hec peregrinantes ciues ostendit, hec discordie amputatio est, hec pacis firmamentum, hec bonorum omnium abunda largitio.«---Et post  pauca in eadem homilia: »uolo et alia ratione cognoscas, crucem suam non reliquit in terra, sed secum eam leuauit ad celum. Sed, ais, hoc unde demonstratur? Et ideo audiui, quod cum ipsa ueniet, cum ipsa secundum gloriam suam presentiam faciet, ideo gloriosam crucem nuncupauit.«---Item post pauca in eadem homilia: »Et tunc signum uidebitur Filii hominis in celo . uidisti gloriam signi, id est, crucis, solis lumen reddetur obscurum, lune non dabitur gratia, sed illud radiabit et lucet, et sicut imperatorem regalis pompa precedit, et militaris ordo preeunte uexilla humeris portare consueuerunt, et his eius declaratur aduentus, sic Domino de celo ueniente, angelorum cetus et archangelorum multitudo, illud signum humeris portant excelsis, et regalem nobis aduentum nuntiant. Sola enim Christi crux est, que dissoluit tenebras, et regnum demonum dissipauit, et omnem terrorem malignantium abstulit, crux sanctitatem prouidit, crux nobis sol iustitie facta est,  ut illuminati misericordia eius glorificemus Patrem, et Filium, et Spiritum sanctum in secula seculorum Amen.«

Item Ioannes Chrysostomus in homilia 13, de Cruce Dominica. »Et si nosse desideras, carissime, uirtutem crucis, et quanta ut possum ad eius laudem dicere, audi:

»Crux spes Christianorum, crux resurrectio mortuorum, crux cecorum dux, crux desperatorum uia, crux claudorum baculus, crux consolatio pauperum, crux refrenatio diuitum, crux destructio superborum, crux male uiuentium pena, crux aduersus demonas triumphus, crux deuictio diaboli, crux adolescentum pedagogus, crux sustentatio inopum, crux spes desperatorum, crux nauigantium gubernator, crux periclitantium portus, crux obsessorum murus, crux pater orphanorum, crux defensor uiduarum, crux iustorum consiliarius, crux tribulatorum quies, crux paruulorum custos, crux uirorum caput, crux senum  finis, crux lumen in tenebris sedentium, crux regum magnificentia, crux scutum perpetuum, crux insensatorum sapientia, crux libertas seruorum, crux imperatorum philosophia, crux lex impiorum, crux prophetarum precentio, crux annuntiatio apostolorum, crux martyrum gloriatio, crux monachorum abstinentia, crux uirginum castitas, crux gaudium sacerdotum, crux Ecclesie fundamentum, crux orbis terre cautela crux templorum destructio, crux idolorum repulsio, crux scandalum Iudeorum, crux perditio impiorum, crux inualidorum uirtus, crux egrotantium medicus, crux emundatio leprosorum, crux paralyticorum requies, crux esurientium panis, crux sitientium fons, crux nudorum protectio. Nuditatem autem cum dixero, non corpoream estimes sed infidelitatis per penam; cum autem in Christum crediderit, uestitus inuenietur.«

Item Augustinus in libro XXII de Ciuitate Dei. »In Carthagine Innocentia religiosissima femina de primariis  ipsius ciuitatis, in mamilla cancrum habebat. Huius morbi, ut ferunt, omnis omittenda est curatio. Hec illa a perito medico acceperat, et ad solum Deum se orando conuerterat. Admonetur in somnis propinquante Pascha, ut in parte feminarum obseruantia ad baptisterium quecunque illi baptizata primitus occurrisset, signaret ei locum; signum crucis Christi fecit, confestim sanitas consecuta est.«

Sedulius in libro Iu Paschalis carminis:

Pax crucis ipse fuit, uiolentaque robora membris
Illustrans propriis penam uestiuit honore,
Suppliciumque dedit signum magis esse salutis,
Ipsaque sanctificans in se tormenta beauit.
Neue quis ignoret speciem crucis esse colendam,
Que Dominum portauit ouans ratione potenti,
Quatuor inde plagas quadrati colligit orbis:
Splendidus auctoris de uertice fulget Eous,
Occiduo sacre labuntur sidere plante,
Arcton dextra tenet, medium leua subrigit axem,
 Cunctaque de membris uiuit natura creantis,
Et cruce complexum Christus regit undique mundum.

Item Paulinus in libro uIII Natalis Felicis:

Nos crucis inuicte signum et confessio munit
Armatique Deo mentem, non querimus arma
Corporis, et quanquam membris uideamur inermes,
Arma tamen gerimus, quibus et sub pace serena
Contra incorporeos animis decernimus hostes.

Item idem in libro X:

Ipse domum remeans modicum, sed grande saluti
De crucis eterne sumptum mihi fragmine lignum,
Promo tenensque manu aduersis procul ingero flammis
Et clypeum retinens pro pectore quo tegerem me,
Arceremque hostem collato umbone relisum,
Credite, nec donate mihi, et reddite Christo
Grates, et iustas date laudes omnipotenti:
Nostra salus etenim in cruce Christi et nomine constat,
Inde fides nobis et in hac cruce nixa periclo,
 Profuit, et nostram cognouit flamma salutem.
Nec mea uox aut dextra illum, sed uis crucis ignem
Terruit, inque loco, de quo surrexerat ipso,
Ut circumseptam prescripto limite flammam
Sidere, et exstingui fremitu moriente cegit,
Et cinere exortam cineri remeare procellam.
Quanta crucis uirtus, ut se natura relinquat,
Omnia ligna uorans ligno crucis uritur ignis,
Multa manus crebris, tunc illa incendia uasis
Aspergens largis cupiebat uincere lymphis.
Sed licet exhaustis pensarent fontibus imbres
ui maiore tamen lassis spargentibus omnem
uicerat ignis aquam, nos ligno exstinguimus ignem,
Quamque aqua non poterat, uicit breuis astula flammam.



CAPUT XIu.

Contra eos qui signum sancte crucis in testimonium assumunt, ut eis ita licitum sit adorare imagines, sicuti lignum sancte crucis.

 Cultores igitur imaginum uenerationem, adorationem seu exaltationem sancte crucis in defensionem sensus sui opponere soliti sunt, cur non ita imagines sicut cruces adorari liceat? Quibus primo respondendum est, quia Christus non in imagine, sed in cruce suspendi elegit, quando genus humanum redimere uoluit et ideo sancta mater Ecclesia toto orbe terrarum inter cetera innumera crucis sacramenta, que a sanctis Patribus multipliciter longe lateque per uniuersum mundum enumerata sunt, decreuit licitum esse uniuersis catholicis ob amorem solius passionis Christi, ubicunque eas uiderint, inclinando si uoluerint uenerari, et insuper die sancto quo passio Domini in uniuerso mundo specialiter celebratur cum omni deuotione uniuersum ordinem sacerdotalem, seu cunctum populum prostratum adorare. Deinde etiam illud specialiter, non contra licite habentes, sed contra illicitum cultum imaginibus exhibentes, opponendum est, quod supradicta uniuersalis Ecclesia tam sacris  fontibus consecrando quamque etiam baptizandis uel baptizatis eodem signo sancte crucis consignando uel benedicendo uti decreuit, omniumque fidei catholice cultoribus frontes et pectora sua post abrenuntiationem Satane pompis et operibus eius certissima fide contra omnes insidias diaboli munire docuit, gladioque inexpugnabili dextras cunctorum fidelium armare studuit. Dic, queso, contra fas ecclesiasticum adorator imaginum, quid tale huic simile ab Ecclesia catholica in toto orbe terrarum de imaginibus sanctum est? Et licet hec magna sint, quid de consecratione corporis et sanguinis Domini nostri Iesu Christi dicturi sumus, que utraque in sacris missarum solemniis ex quo consecrari ceperint, usque in finem pene sine intermissione crucis signaculo benedicantur, nec est quisquam tam sapiens uel insipiens, qui ullo modo hanc consecrationem aliter se posse perficere Deo placite presumat, nisi hoc semper eiusdem sancte crucis signaculo consecrare studeat? Quid etiam sicut de uniuerso humano genere, ita pene  de cunctis humani generis operibus seu quotidianis actibus eius complectendo dicere ualebimus, in omnibus que die, nocte, mane, uespere, et melius fortasse dicitur omni tempore agere consueuit? Quid est quod in his omnibus quod ad salutem eius siue in hoc seculo, siue in futuro pertinere possit, sine eiusdem crucis signaculo incipere, actitare uel consummare uelit?



CAPUT Xu.

Hec tibi hactenus, imaginum si quis es indiscretus cultor, et hec tibi inante, et contra si quis es intemperans destructor, uide ne hec audiens putes temeritati tue licentiam dari, ut ubicunque non propter illicitum cultum, sed propter discretum, et ob hoc propter licitum mentis affectum pictas uel fictas similitudines sanctorum uiderit, ut illas aut destruas, aut irridendo subsannare debeas.

Quamobrem uterque monendus est, ut neuter, sicut  quoniam Bardosanus nouarum inuentionum superstitiosus amator, sed sicut uere catholicus studiosissime matrem uirtutum discretionem in omnibus seruans, zelumque Dei non secundum fatuitatem insipientium, sed secundum uirtutem sapientium in Domino habens, nec ille diligendo, nec iste contemnendo ultra quam oporteat dextra leuaque transiliendo uiam rectitudinis amittat, sed quia ita plerique pertinaces sunt ut ratione flecti nequaquam possint, hi merito sancta auctoritate quassandi sunt, ut saltem fracti medicinam querant.



Epistola beati Gregorii pape ad Serenum episcopum Massiliensem.

»Litterarum tuarum primordia, ita sacerdotalem in se esse beneuolentiam demonstrabant, ut maior nobis fieret de fraternitate tua letitia, sed tantum earum finis a suis dissensit initiis, ut non unius, sed diuersarum mentium talis crederetur epistola. Et  post pauca in eadem scribitur epistola. Perlatum quidem ad nos fuerat, quod inconsiderato zelo succensus, sanctorum imagines sub hac quasi excusatione, ne adorari debuissent, confringeres, et quidem, quia eas adorari uetuisses, omnino laudauimus: fregisse uero reprehendimus. Dic, frater, a quo factum sacerdote aliquando auditum est, quod fecisti? Si non aliud, uel illud te non debuit reuocare? Despectis aliis fratribus solum te sanctum, et esse credis sapientem? Aliud est enim picturam adorare, aliud picture historia quid sit adorandum addiscere. Nam quod legentibus scriptura, hoc idiotis prestat pictura cernentibus, quia in ipsa ignorantes uident quod sequi debeant, in ipsa legunt, qui litteras nesciunt. Unde precipue gentibus pro lectione pictura est, quod magnopere a te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non ad adorandum, sed instruendas  solummodo mentes fuit nescientium collocatum, et quia in locis uenerabilibus sanctorum depingi historiam, non sine ratione uetustas admisit.« Et post pauca sequitur: »Conuocandi enim sunt diuersi Ecclesie filii, eisque Scripture sacre est testimoniis ostendendum, quod omne manu factum adorare non liceat, quoniam scriptum est, Dominum Deum tuum adorabis, et illi soli seruies , ac deinde subiungendum, quia picturas imaginum que ad edicationem imperiti populi facte fuerant, ut nescientes litteras ipsam historiam intendentes, quid actum sit discerent.« Et item: »Si ad hanc instructionem, ad que imagines antiquitus facte sunt habere uultis in ecclesiis, eas modis omnibus et offerri, et habere permittas, atque iudica, quod non tibi ipsa uisio historie, que pictura teste pandebatur displicuerit, sed illa adoratio que picturis fuerat incompetenter exhibita, atque in his uerbis eorum mentes demulcens, ad concordiam tuam reuoca, et si quis imagines facere uoluerit, minime prohibeatur, adorare  uero imagines omnimodis deuita. Sed hoc sollicite fraternitas tua ammoneat, ut ex uisione rei geste ardorem compunctionis percipiant, et in adorationem solius omnipotentis sancte Trinitatis humiliter prosternantur.«



Item Gregorii pape epistola ad Secundinum seruum Dei inclausum.

»Dilectionis tue litteras suscepi, que in meo sensu amoris melle condite sapuerunt, etc.« et post quedam interposita inquit: »Imagines enim quas nobis tibi dirigendas per Dulcidium diaconum tuum rogasti . . . ualde nobis tua postulatio placuit, quia illum in corde tota intentione queris, cuius imaginem pre oculis habere desideras, ut uisio corporalis quotidiana semper reddat exortum, ut dum picturam uides ad illum animo inardescas, cuius te imaginem uidere consideras. Ab re non facimus, si per uisibilia  uisibilibus inuisibilia demonstramus. Sic homo qui alium ardenter uidere desiderat, aut sponsam amando desiderat, quam uidere conatur, si contingit ut ad balneum ire, aut ad ecclesiam procedere existimet, uiam tendentibus se preparet, ut de uisione hilaris recedat. Scimus namque, quia tu imaginem Saluatoris nostri ideo non petis, ut quasi Deum colas, sed ob recordationem Filii Dei in eius amore recalescas, cuius te imaginem uidere consideras, et nos quidem non quasi ante diuinitatem ante ipsas prosternimur, sed illum adoramus, quem per imaginem, aut natum, aut passum, uel in throno sedentem recordamur, et dum nos ipsa pictura quasi scriptura ad memoriam Filium Dei reducimus animum nostrum, aut de resurrectione letificat, aut de passione emulcet. Ideoque direximus tibi syrtaria duo, imaginem Saluatoris et sancte Dei genitricis Marie, et beatorum apostolorum Petri et Pauli, per supradictum filium nostrum diaconem, et unam crucem cum clauo pro  benedictione, ut ab ipso a maligno defensus, crucis sancto ligno munitum esse te credis, etc.«



Item epistola Gregorii pape ad Ianuarium episcopum.

»Iudei de ciuitate uestra huc uenientes questi nobis sunt, quod synagogam eorum que Carati sita est, Petrus, qui ex eorum superstitione ad Christiane fidei cultum domino uolente perductus est, adhibitis sibi quibusdam indisciplinatis, sequenti die baptismi sui, hoc est Dominica ipsa festiuitate paschali, cum graui scandalo sine uestra occupauerit uoluntate, atque imaginem illic genitricis Dei, Dominique nostri et uenerandam crucem uel byrrum album, qui fonte surgens indutus fuerat, posuisse, etc.« Et post pauca inquit: »Considerantes hac de re uestre uoluntatis intentum ac magis iudicium hortamur affatibus, ut sublata exinde cum ea qua dignum est ueneratione atque crucem, debeatis quod uiolenter ablatum est reformare, etc.«



Item epistola Gregorii pape, ad Germanum patriarcham Constantinopolitanum.


»Qualis et que libatio meum sic sancte letificarit animum sicut de te uenerabili nempe mihi, et super laudabile nomen sanctissime et Deo dilecte gratificate nuntiationis, etc.« Deinde post quedam interposita adiunxit: »At ubi sic cepisti conflictui sicut ipse Deus tibi monstrauit, preesse precipiens in castra Christi, et regni gloriosum certe et notum signum, uiuificam dico crucem magnum aduersus mortem eius magnitudinis triumphum, ubi mundi quadripartiti orbem terrarum perscripsi distinguens perscriptis, ita et sanctam imaginem omnium domine, et sancte Dei genitricis, cuius uultum deprecantur diuites plebis. Etenim sancta, sicut patribus uidetur, que sic a uobis pie honorata donauit retributiones. Nam imaginis honor ad primam formam transit secundum magnum Basilium, et sicut inquit Chrysostomus: Ego et cere perfuse dilexi picturam pietate repletam.«  Et post pauca in eadem epistola: »Si enim prophetice dispositiones non acceperunt finem, non scribantur cause ad ostensionem, que nec dum sancte sunt, uidelicet nisi incarnatus est Dominus non signetur, que secundum carnem signatur, sancta imago eius, nisi natus est in Bethlehem de semper gloriosa uirgine et Dei genitrice, et magi munera obtulerunt, et pastoribus apparuit angelus, et multitudo celestis militie nato laudem retulit, nisi in ulnis genitricis, ut infans porrectus qui portat omnia, et lactis nutrimento pastus est, qui dat escam omni carni , neque hoc signetur nisi mortuos suscitauit, et paralyticos erexit, et leprosis purgationem dedit, et oculos cecorum aperuit, et demones effugauit, et nisi aperuit aures surdorum, et omnia operatus est, que gloriose et Dei miracula perfecit, non scribantur, nisi passionem uoluntarie suscepit, et infernum exspoliauit, et surgens in celos ascendit, qui uenturus est iudicare uiuos et mortuos, non  scribantur, neque designentur, quia hec recitantur, et per litteras et per colores scripture et historie. Si enim hec omnia facta sunt, et magnum est pietatis mysterium, utinam fuisset possibile celum et terram, et mare, et animalia omnia, enarrare ea et per uoces et per litteras, et historias. Non existentium enim designantium idolica scriptura nominatur, que non fuerunt in essentia delirate factura et ne una condescensio Ecclesie Christi cum idolis? Absit; neque enim uitulos adorauimus, neque uitulum in Choreb fudimus, neque Deum nobis mundum existimauimus, neque iterum in sculptili inclinati sumus, et Beel Phegor consecrati sumus, neque filios nostros aut filias aliquando demonibus immolauimus, non sunt hec nobis, non sunt, nullus accusetur, quoniam nichil, que existunt aut facta sunt, preter nomen quod est super omne nomen, uiuificam Trinitatem populus Christi usque hodie seruiuit, aut ueneratus est, absit. Si enim quis Iudaice motus ad  calumniandum, que olim idolorum culturis acclamantia profanantur, et idolorum cultura ascribere Ecclesie nostre de uenerabilibus imaginibus diuinis et mirabilibus ad meliora directis existimemus, nichil aliud aut canem latrantem, et ac sui infundibula procul eiicientem, audiat sicut Iudeus, utinam esset, et Isrel per uisibilium quam deputatus est, offerre Deo orationem et per exempla memorari factorem, et non uitulum tenere et muscas super tabulas testamenti, utinam sanctum altare diligeret, et non uitulas-Samarie. Bonum illi esset simul et iustum rorissimam diuinam petram amplectere, et non Beel, utinam esset illi ad uirgam Moysi magis aspicere, et ad urnam auream, et arcam, et propitiatorium Lammine Ephod, mensam, tabernaculum interius et exterius, que omnia in gloriam facta Dei et si manufacta, sed magis sancta sanctorum dicebantur, et Cherubin sculpta, quorum memoriam faciens Apostolus inquit, Cherubin glorie obrumbrantis propitiatorium  , quibus et diuina uegetari gloria, et Scriptura docemur, si istis attenderet, nunquam idolis inclinaretur. Omne enim opus in nomine Domini factum pretiosum et sanctum dictum est, etc.«



Item Gregorii pape in Synodica epistola.

»Si contraria sentientibus et irrita facere querentibus antiquas patrum traditiones salutis occurreret conuersio, sufficerent utique ea, que superius a nobis ex patrum testimoniis uel sacris dicta sunt documentis. Sed quia uidemus, quod merentes dicimus, plerosque turbatis mentibus statuta conturbare Ecclesie, ideo, fratres karissimi, extenditur sermo, et cupimus ad compescendam erroris insaniam adhuc ex ueteribus documentis aliquid dicere, forsan resipiscant inquieti. In libro enim Exodi sic legimus. Locutus est Dominus ad Moysem dicens: Loquere filiis Isrel, ut tollant mihi primitias ab omni homine, qui offert ultroneus; accipietis eas. Hec sunt autem, que accipere debetis, et cetera per ordinem usque  ad duorum cherubim, qui erunt super arcam testimonii, cunctaque mandabo per te filiis Isrel ; et iterum: Mandato Dei a Salomone constructo templo, inter alia fecit in oraculo duo cherubim de lignis oliuarum; et infra: Et sculpsit in eis picturas cherubim, et palmarum species, et anoglypha ualde prominentia, et texit ea auro, et operuit tam Cherubim quam palmas, etc.  Ecce, karissimi fratres, consideremus quid Deo mandante Moyses effecerit, quidue Salomon sapientissimus diuino iussu construxerit, et cetera, quanto debemus puro cordis annisu ipsum Christum Dominum nostrum sanctamque semper uirginem eius genitricem Mariam, apostolos quoque uel omnes sanctos Dei per eorum sacras effigies atque imagines colere, adorare, et ad propitiandum nobis petere, et relaxare delicta. Nos non ob aliud nomen imagines facimus et adoramus, sed pro nobis incarnato uerbo Dei. Si autem manufacta omnia abiicienda sunt, neque arcam federis,  neque aurea et celata cherubim eius debuerant recipi, que per Beseleel et Eliab facta sunt iuxta preceptum Dei. Si uero illa sicut similia inuisibilia facta sunt, ita et hec simili modo secundum uisiones et reuelationes prophetarum coloribus distincta efficiuntur, etc.«

Ioannes Chrysostomus in sermone Cene Domini: »Omnia facta sunt propter gloriam Dei, usui autem nostro nubes ad imbrium ministerium, terra ad frumenti abundantiam, mare ad negotiandum copiose, absque inuidia omnia famulantur homini, magis autem imagini Domini. Neque enim quando imperiales uultus et imagines in ciuitates introducuntur, et obuiam iudices et plebes cum laudibus, non tabulam honorantes, neque effuse cere scripture, sed figuram imperatoris, sic et creatura non terrenam speciem honorat, sed eamdem ipsam celestem figuram reueretur.«

Item beati Ioannis Chrysostomi de parabola seminis:  »Indumentum imperiale si iniuriaueris, nonne eum qui induitur iniurias? Nescis, quia si quis imaginem imperatoris iniuriat, ad eum ipsum imperatorem principaliter dignitati eius affert iniuriam? Nescis, quia si quis imaginem ex ligno aut ex colore detrahit, non sicut ad elementum sine anima ausus iudicatur, sed sicut aduersus imperatorem disgregatam imaginem totidem imperatoris gestans eius iniuriam ad imperatorem deducit.«

Sancti Basilii ex libro ad Amphilochium, de Spiritu sancto, in capitulo 17: »Quoniam imperator dicitur, et imperatoris imago, et non duo imperatores. Neque enim fortitudo scinditur, neque gloria diuiditur. Sicut enim que tenetur noster principatus et potestas una, sic et que erga nos glorificatio una, et non multe, quoniam imaginis honor ad primam formam transit.«

Item sancti Basilii in epistola ad Iulianum imperatorem missa: »Secundum id, quod diuinitus datam  hereditariam, nobis immaculatam Christianorum fidem confiteor et promitto. Credo in unum Deum Patrem omnipotentem, Deum Patrem, Deum Filium, Deum Spiritum sanctum, unum Deum, hec tria adoro et glorifico. Confiteor autem et Filii incarnati dispensationem, et Dei genitricem, que secundum carnem eum genuit, sanctam Mariam; suscipio uero et sanctos apostolos, prophetas, et martyres, et ad Deum deprecationem, que per eos  propitiatorem mihi efficit misericordissimum Deum, et remissionem mihi facinorum condonari, pro quo et figuras imaginum eorum honoro et adoro, specialiter hoc traditum tam a sanctis apostolis et non prohibitum, sed in omnibus ecclesiis nostris eorum designantes historiam.«

Item ipse in sermone sanctorum quadraginta martyrum: »Nam et bellorum triumphos, ac uictorie, et sermonum conscriptores multotiens et pictores significant, quidam autem uerbo adornantes, quidam uero tabulis presignantes, et multos uterque  ad uirilitatem exercuerunt. Que enim sermo historie per auditum, hec conscripta silens admonitio per imitationem demonstrat.«

Item sancti Athanasii. Interrogatio Antiochi ad sanctum pro imaginibus. »Quomodo lex et prophete dicentes, Statuas et similitudines non adoretis. Quare ergo uos facitis imagines, et adoratis eas?« Responsio Athanasii: »Non ut Deos imagines adoramus, nos fideles sicut pagani, absit. Sed tantummodo affectu et caritatis nostre anime ad uultum faciei imagines apparentes. Unde multoties uultu deleto sicut lignum purum atque commune, iam quod dudum fuerat imago, comburimus. Sicut enim Iacob approximans morti, summitatem uirge Ioseph adorauit, non uirgam honorificans, sed qui eam tenebat, sic et fideles non pro aliquo alio modo imagines adoramus, non pro desiderio effigie declarata.«

Item beati Cyrilli Alexandrini episcopi, in sermone Matthei euangeliste: »Depingitur enim fides  quod in forma Dei exsistit uerbum, sicut et nostre uite redemptione oblatus est Deo secundum nostram similitudinem indutus et factus homo.« Et idem ipse post pauca: »Imaginum nobis explent opus parabole significantium uirtutem, cuidam, quomodo et oculorum adhiberi et palpatu manus afferri, in uestigiis, mentibus, inapparibiliter habens uisionem.«

Item sancti Cyrilli: »Quemadmodum imaginem quis designatam iucundam respexerit, mirabitur quidem regis figuram, et que illo apparet, hec et eius noscens conscriptionem pariter cernens delectabitur, ut ipsum regem aspiciat, etc.«

Item sancti Epiphanii episcopi Constantie Cypri. »Etenim imperatores pro eo quod habent imagines non duo sunt imperatores, sed imperator unus cum imagine.«

Item sancti Stephani episcopi Bostron, ad quosdam, de imaginibus sanctorum. »De imaginibus  sanctorum confidimus, quoniam omne opus quod fit in Dei nomine bonum est et sanctum. Aliud est enim imago, et aliud simulacrum, id est, statunculum. Quando enim Deus Adam plasmauit, uidelicet et condidisset, dicebat: faciamus hominem ad imaginem nostram et similitudinem , et fecit hominem imagini Dei. Quid enim? ergo quia imago est homo Dei, idololatria est, id est idolorum cultura est et impietas? nequaquam fiat. Si enim Adam imago demonum, abiectus fuit et inacceptabilis, sed quia imago Dei est, honorabilis est, et acceptabilis. Omnis enim imago in nomine Domini aut angelorum, aut prophetarum, aut apostolorum, aut martyrum, aut iustorum sancta est: non enim lignum adoratur, sed is qui in ligno commemoratur, et contemplatus honoratur. Omnes enim nos honoramus iudices et salutamus, etiam si peccatores sint. Quid ergo, nunquid non debemus adorare sanctos Dei seruos, et propter memoriam eorum constituere et erigere imagines, quod non obliuiscantur? Sed  dices, quia ipse Deus precepit et non adorare nos manufactos. Dic itaque, o Iudee, quale super terram non est manufactum post facturam Dei, quid ergo? arca Dei que ex lignis Sethim fabricata est atque constructa, non fuit manufacta? et altare et propitiatorium, et urna, que habuit manna, et mensa, et lucerna, et tabernaculum inferius, et exterius non fuerunt ex operibus manuum hominum que Salomon fecit? et cur sancta sanctorum uocantur manufacta exsistentia? ita cherubim et senarum alarum in circuitu propitiatorii non fuerunt statue et imagines angelorum opera manuum hominum? Et quomodo non abiiciuntur? Sed quia per preceptum Dei imagines facte sunt angelorum, sancta sunt, licet statue fuerint. Etenim idola gentium, quia imagines fuerunt demonum, Deus prohibuit et condemnauit eas. Nos autem ad memoriam sanctorum imagines facimus Abrahe, Moysi, et Elie, Isaie, et Zacarie, et reliquorum prophetarum, apostolorum,  et martyrum sanctorum, qui propter Deum interempti sunt, ut omnis, qui uidet eos in imagine, memoretur eorum, et glorificet Deum qui glorificauit eos. Decet enim eis honor et adoratio et commendatio secundum iustitiam eorum, ut omnes qui uident eos, festinent, et ipsi imitatores fieri actionum eorum. Que enim est adoratio nisi honor tantummodo? sicut et nos peccatores adoramus, et salutamus nos alterutrum secundum honorem et dilectionem. Etenim Deum nostrum aliter adoramus et glorificamus, et contremiscimus. Imago est similitudo eius qui in ea conscriptus est; impii autem qui bonum non agunt, neque sanctorum commemorantes, non prohibeant, neque scandalizent eos qui benefaciunt, et honorant sanctos et seruos Dei, et commemorantur eorum, mercedem enim bone operationis accipient; impii uero secundum quod cogitauerunt, habebunt desolationis inhonorationem, sicut id quod iustum negligentes, et a Domino recedentes;  propter memoriam namque in imaginibus conscribuntur, et honorantur, imo et adorantur sancti sicut serui Dei, ut pro nobis diuinitatem sint exorantes, atque implorantes, dignum enim est commemorari doctorum nostrorum, et gratias referendo.«

Item sancti Dionysii Areopagite Atheniensis episcopi, in epistola quam scripsit ad sanctum Ioannem euangelistam, inter cetera, inquit: »Quid mirabile, si Christus uerax et discipulos, inquit, de ciuitatibus eiiciunt, ipsi digne sibi iudicantes, et de sacro scelerati interdicunt, et recedentes a ueritate et manifeste imagines sunt uisibiles inuisibilium, nec enim in seculis superuenientibus culpabilis erit ex eius iustitia respectus Dei.«

Item eiusdem de celesti Militia, et infra: »Predicta enim incorporea agmina diuersis coloribus effigurantur, compositionibus uariis, quatenus sic tacite nosmetipsos per sacratissimas effigies ad simplices  et incorporales pia mente transeamus. Etenim impossibile est nostre menti ad incorporea illa pertingere, celestis militie imitationem uisionemque, nisi si per elementorum poterimus uisibilem decorem ad inuisibilem pulcherrimamque attingi effigiem, et uisibiles odoriferasque imagines rationali traditione inuisibiles prefulgi, et cetera.«

In definitione sancti sexti et magni concilii, cap. 82: »In quibusdam uenerabilium imaginum picturis, agnus digito precursoris monstratus designatur, qui in signum relictus est gratie, uerum nobis per legem premonstrans agnum Christum Deum nostrum, qui abstulit peccata mundi.« Et post pauca: »Secundum humanam figuram, et in imaginibus nunc pro ueteri agno retitulari decernimus, per ipsum humilitatis altitudinem Dei uerbi considerantes, et ad memoriam que in carne actionis quique passionis eius et salutifere mortis manibus educati, et que ab hinc facta est mundi redemptio, etc.«

 Unde et beatus Augustinus in psalmum XCII inquit: »Si autem non adoras in Christo ista terrena, quamuis de illis similitudo quedam data est, ad significandum sanctos de quacunque creatura ducta fuerit similitudo, tu intellige similitudinem creature, et adora artificem creature, et cetera.«

Item sancti Athanasii episcopi Alexandrini, de Humanatione Domini, cuius initium: »Sufficienter quidem de his multis pauca sumentes intimauimus.« Et post: »Sicut ea que scribitur in lignis forma abolita exterioribus sordibus, iterum necesse id ipsum recuperari atque uniri is cuius est forma, ut innouari possit imago in eadem materia atque elemento. Per eius enim formam et ipsa materia ubi et conscribitur non deiicitur, sed in ea ipsa configuratur.«

Item beati Ambrosii Mediolanensis episcopi ad Gratianum imperatorem, ex libro III, cap. 9: »Nunquidne, quando et deitatem et carnem eius adoramus, diuidimus Christum? Aut quando in ipso et Dei  imaginem et crucem adoramus, diuidimus eum? Absit.«

Item beati Gregorii Nysseni episcopi, inter plura, ubi de Abraham sermonem instituit: »uidi imaginem passionis, et non sine lacrymis uisionem transiui, opere artis ad faciem deducens historiam, etc.«

Item ipse in interpretatione in Cantica canticorum: »Sicut uero conscripta doctrina, materia quedam est, ita omnino in diuersis tincturis, que complent animantis imitationem, qui uero ad imaginem conspicit ex eadem arte per colores completam tabulam, non tincturis prefert contemplationem, sed uisionem depictam conspicit tantummodo, quam per colores magister demonstrauit.«

Leontii episcopi Neapoli Cypri, in quinto sermone propter Christianorum responsum aduersus Iudeos, et de imaginibus sanctorum: »Nunc uero de uenerandis pictisque imaginibus responsum faciamus, ut obstruantur ora loquentium iniquitatem. Legalis  enim et hec traditio, et audi Deum dicentem ad Moysem: Imagines duas cherubim aureas insculptas construe obumbrantes propitiatorium . Et iterum, templum quod ostendit Deus Ezechieli: Facies, dixit, palmarum et leonum, et hominum et Cherubim a pauimento eius, usque ad cameram tecti , certe terribilis sermo, qui precepit Isreli ne faceret quodlibet sculptile, neque imaginem, neque similitudinem que sunt in celo, et que sunt in terra, ipse precepit Moysi facere sculptilia animalia et cherubim. Unde et Salomon ex lege suscipiens signum plenum fecit templum ere et sculptile, et fusile, leonum, boum, et palmarum et hominum, et non est reprehensus a Deo. Si enim me reprehendere uis pro imaginibus, reprehende Deum qui hec fieri iussit, in memoria eius esse erga nos. Iudeus dixit, sed non adorabantur ille, sicut dii similitudines, sed memoria tantummodo fiebat. Christianus dixit, bene dixisti, neque a nobis ut dii adorantur  sanctorum effigies et imagines, et signa. Si enim ut Deum adorant lignorum imagines debebant omnino et cetera ligna adorare; si uero ut Deum adorarent lignum, non omnino deleta effigie imaginem incenderent.«---Et iterum: »Damus que sunt annexa duo ligna crucis, adoro signum propter Christum qui in ea crucifixus est, at ubi diuisa fuerint ab alterutrum, proiicio ea et incendo. Et sicut qui iussionem imperatoris suscipiens, et osculatus est signum, non lutum honorat aut chartam, aut plumbum, sed imperatori salutem et uenerationem reddidit, sic et Christianorum pueri signum crucis adorantes non naturam ligni ueneramur, sed signum et figuram Christi, ipsum uidentes, per ipsum, qui in ea crucifixus est, osculamur et adoramus, etc.«---Et post pauca: »Sicut enim uirgam Christi crucem adoramus, sicut enim sedem et lectum eius sanctum sepulcrum, sicut enim domum, presepium, et Bethleem, et cetera sancta eius tabernacula, sicut enim amicos eius, apostolos eius, et sanctos martyres, et reliquos  sanctos, Christi uero passionem in ecclesiis et in domibus et in plateis, et in imaginibus, et in uelis, et in cubiculis, et in uestibus, et in omni loco designamus, ut indesinenter aspicientes hec recordemur, et non obliuiscamur, sicut tu oblitus es Domini Dei tui, et sicut tu adorans librum legis non naturam pellium et atramenti adoras, sed uerba Dei que in eo continentur. Sic et ego imaginem Christi adorans, non naturam lignorum aut colorum adoro, absit, sed inanimata in figuram Christi tenens, per eam Christum spero tenere et adorare.« Et infra sequitur: »Nam et ipsos filios nostros, et patres factos existentes, et peccatores sepius osculamur, et non in hoc condemnabimur, non ut deos eos osculamur, sed amorem nostre nature, quem erga eos habemus per osculum ostendimus. Sicut enim multoties dixi: Mens scrutatur in omni osculo, et in omni adoratione, etc., sic, o homo, Christianorum populi quanticunque signa crucis et imaginum osculantur, non ipsis uenerationem  lignis aut lapidibus proferunt, aut auro, aut corrupte imagini, aut lipsanis, sed per illa Deo creatori, qui et eorum et omnium creator est, gloriam et osculum, et uenerationem offerunt.« Et infra: »Qui enim diligit amicum suum, aut regem, et magis bene merentem siue filium eius uidens, siue uirgam, siue sedem, siue coronam, siue domum, siue seruum tenens osculatur et honorat per hos benefactorem, et magis Deum. Quando enim uides Christianos adorantes crucem, cognosce, quoniam crucifixo Christo adorationem proferunt et non ligno. Nam si naturam ligni uenerati essent, omnino et arbores, et nemora adorarent, sicut et tu aliquando Isrel adorabas dicens arbori et ligno: Tu mihi est Deus, et tu me genuisti . Ergo non sic dicimus cruci, neque figuris sanctorum, dii nostri estis, non enim sunt dii nostri, sed similitudines et imagines Christi, et sanctorum eius, et ad memoriam et honorem, et decorem ecclesiarum adiacentium et adorantium.  Qui enim honorat martyrem, Deum honorat, et qui matrem eius honorat, ipsi Deo honorem offert, et qui apostolum honorat, qui misit eum honorat , etc.«

Item beati Augustini, de eo quod apparuit Deus Moysi, et de uirga et manu colorata et aqua in sanguinem, et post quedam interposita subiunxit: »Sicut Moyses exaltauit serpentem in eremo, ita exaltari oportet Filium hominis, ut omnis qui credit in eum non pereat, sed habeat uitam eternam, hoc est quicunque percussus fuerit a serpentibus peccatorum, Christum intueatur, et habebit sanitatem in remissionem peccatorum.«

Item eiusdem sancti Augustini super Ioannem euangelistam, de eodem sermone homilia inter cetera: »Interim modo, fratres, ut a peccato sanemur, Christum crucifixum intueamur, quia sicut Moyses exaltauit serpentem in eremo, ita exaltari oportet Filium hominis . Hoc enim interest inter figuram  siue imaginem et rem ipsam: figura prestabat uitam temporalem, res ipsa, cuius ipsa figura erat, prestabat uitam eternam, etc.«

Item sancti Augustini de libro tertio sancte Trinitatis, inter cetera: »Nam sicut unctio lapidis, Christum in carne in qua unctus est oleo exsultationis pre participibus suis, ita uirga Moysi conuersa in serpentem ipsum Christum factum obedientem usque ad mortem eius, unde ait, sicut exaltauit Moyses serpentem in eremo .« Et post cetera: »Si intuentes illum serpentem exaltatum in eremo, serpentum morsibus non peribunt, uetus homo noster crucifixus est cruci cum illo: per serpentem autem mors intelligitur, que facta est a serpente in paradiso, modo locutionis per efficientem id quod efficitur. Demonstrante ergo uirga in serpente, Christus in morte, et serpens rursus in uirga, Christus in resurrectione, totus in corpore suo quod est Ecclesia, etc.«

Item beati Augustini in libro Exodi inter cetera:

 »Facta credimus, quemadmodum facta legimus, et tamen ipsa facta umbram fuisse futurorum, apostolica doctrina cognoscimus. Putamus ergo spiritaliter esse inuestiganda que facta sunt, facta tamen esse negare non possumus, etc.«

Item ipse in psalmo LXXI: »Imo iam in nomine Christi uenire gaudeamus, iam tenentes sceptrum subduntur ligno crucis, iam fit quod predictum est, adorabunt eum omnes reges terre, omnes gentes seruient illi . Iam enim in frontibus regum pretiosius est signum crucis quam gemma diadematis.«

Item Augustini de filio Abrahe ducto ad sacrificium, inter cetera: »Non enim frustra moti estis, cum hoc dicerem, crux cornua habet: sic enim duo ligna compinguntur in se, ut speciem crucis reddant. Sicut ergo imagine crucis multis locis uidemus, ut fiant duo cornua, quibus infigantur manus, cornibus herentem arietem crucifixum Dominum uideo, etc.«

Item sancti Seueriani Gabalensis de sermone sancte  crucis, inter cetera: »Putas non erat iustum dici, si quis uestrum morsus fuerit, respiciat in celum sursum ad Deum, et saluabitur? Ut enim et attendi celo relinquat, non potuit dicere, si quis morsus fuerit, aspiciat lucernam luminis, et saluabitur? Aut aspiciat ad mensam propositionis sanctorum panum, et saluabitur? Aut ad altare, aut ad uelum, aut in arcam, aut in imaginem cherubin, aut in propitiatorium, sed nichil horum ad medium adduxit legislator magnus, sed solam fixit crucis imaginem, et hanc per maledictum serpentem. Dic mihi ut fidelis famulus, quod interdicis facis, quod abrenuntias, edificas, qui dicis, Non facies sculptile et fusile , sculpis serpentem? Sed illa quidem lege posui, ut materias abscindam impietatis, et populum hunc eruam omni idolorum cultura. Nunc autem effundo serpentem, ut prefigurem imaginem Saluatoris, etc.«

Item sancti Augustini ad Dulcidium, in questione  6, de Samuelis imagine. »Solent enim in scripturis imagines earum rerum nominibus appellari, quarum imagines sunt, sicut omnia que pinguntur atque finguntur ex aliqua materie metalli, aut ligni, uel cuiuscunque rei apte ad opera huiusmodi, que etiam uidentur in somnis, et omnes fere imagines earum rerum quarum imagines sunt appellari nominibus solent. Quis enim est, qui hominem pictum dubitet uocare hominem? quandoquidem et singulorum quorumque picturam cum aspicimus, propria quoque nomina incunctanter adhibemus, uelut cum intuentes tabulam aut parietem dicimus, ille Cicero est, ille Salustius, ille Achilles, ille Hector, hoc flumen Symois, illa Roma. Cum aliud nichil sint, quam picte imagines, unde cherubim cum sint celitus potestates, facte tamen ex metallo, quod imperauit Deus, super arcam testamenti magne rei significande gratia, non aliud quam cherubim illa quoque figmenta uocitantur. Item quisquis uidet somnium, non dicit. uidi  imaginem Augustini aut Simpliciani, sed uidi Augustinum aut Simplicianum, cum eo tempore quo tale aliquid uidit, nos ignoraremus. Usque adeo manifestum est, non ipsos homines, sed imagines eorum uideri, et Pharao spicas se uidisse dixit in somnis, et boues, non spicarum et boum imagines. Si igitur liquido constat nominibus earum rerum, quarum imagines sunt, easdem imagines appellari, non mirum est quod scriptura dicit, Samuelem uisum , etc.«

Item Augustini in libro de Doctrina Christiana secundo: »Signum est enim res preter speciem quam ingerit sensibus aliud aliquid ex se faciens in cogitationem uenire, sicut uestigio uiso, transisse animal cuius uestigium est cogitamus, et uiso fumo, ignem subesse cognoscimus. Signorum igitur alia sunt naturalia, alia data. Signa data sunt, que diuinitus in Scripturis sanctis continentur, per homines nobis indicata sunt, qui ea conscripserunt, et cetera. Ante  omnia igitur opus est Dei timorem conuerti ad cognoscendam eius uoluntatem quid nobis appetendum fugiendumque precipiat.« Et infra: »Illud quod est secundum institutiones hominum, partim superstitiosum est, partim non est. Superstitiosum est quidquid institutum est ab hominibus ad facienda et colenda idola pertinens, uel ad colendam sicut Deum creaturam.«---Et post pauca in eodem sequitur libro: »Appetunt tamen omnes quamdam similitudinem in significando, ut ipsa signa, in quantum possunt rebus, que significantur similia sint, sed quia multis modis simile aliquid alicui potest esse, non constant talia signa inter homines, nisi consensus accedat, in picturis uero et statuis ceteris huiusmodi simulatis operibus, maxime peritorum artificum nemo errat, cum similia uiderit, ut agnoscat quibus sint rebus similia, et hoc totum genus inter superflua hominum instituta numerandum est, nisi cum interest quid eorum, qua de causa, et ubi, et quando, et cuius auctoritate fiat, etc.«---Item Augustini in libro III  eiusdem: »Qui uero aut operatur, aut ueneratur utile signum diuinitus institutum, cuius uim significationemque intelligit, non hoc ueneratur quod uidetur et transit, sed illud potius quo talia cuncta referenda sunt. Talis autem homo spiritalis et liber est, etiam tempore seruitutis, quo carnalibus animis nondum oportet signa illa reuelari, quorum iugo edomandi sunt. Tales autem spiritales erant, patriarche ac prophete, omnesque in populo Isrel, per quos nobis spiritus sanctus ipsa scripturarum et auxilia et solatia ministrauit, etc.«

Item sancti Athanasii in sermone quarto aduersum Arianos: »Arriomanite, ut dictum est, iudicantes semel transgressores fieri.« Et post cetera: »Hoc et ab exemplo imaginis imperatoris attentius quis considerare poterit. Igitur in imagine imperatoris, similitudo et forma est: et in imperatore quidem que in imagine similitudo est, immutabilis enim est forma que in imagine imperatoris similitudo, quatenus  qui conspicit imaginem, uidet in ea imperatorem, et iterum, qui uidit imperatorem, cognoscit quoniam hic est qui in imagine. Ideo quod non immutetur similitudo qui uoluerit cum imagine uidere imperatorem, dicat namque: Ego et imperator unum sumus, ego enim in eo sum, et ille in me, et quod conspicis in me, hoc in illo uides, et quod uidisti in illo, hoc uides et in me, qui enim salutat imaginem, in ipsa salutat imperatorem. Enimuero illius forma et species est imago, etc.«

Item sancti Athanasii, episcopi Theopoleos, ad Simeonem, episcopum Bostre: »Si, patres, oportet secundum eloquium ut tu asseris interrogare, insuper autem et seniores.« Et post pauca: »Sicut enim absente quidem imperatore, imago eius pro eo adoratur, presente ergo ipso superfluum est relinquere primam formam, et adorare imaginem, nonne quia prefertur propter presentiam pro quo adoratur, inhonorari eam oportet?« Et iterum: »Sicut  enim qui iniuriat imaginem imperatoris, penam iustam sustinebit, sicuti eum ipsum imperatorem inhonorans. Etenim imagine nichil aliud existente nisi lignum cum coloribus cere mixtis et contemperatis, simili modo, qui signum cuiuslibet inhonorat, in eum ipsum, cuius signum est refert iniuriam, etc.«

In Historia Tripartita libri sexti, cap. 1, Sozomenus inquit. »Illud quoque quod sub Iuliano prouenit narrare non sileo. Fuit enim signum quidem uirtutis Christi, et indicium contra principem iracundie Dei. Cum enim agnouisset in Cesarea, Philippi ciuitate Phenicie, quam Paneam uocabant, insigne Christi esse simulacrum, quod sanguinis liberata profluuio constituerat, eo deposito, suam ibi statuam collocauit, que uiolento igne de celo cadente, circa eius pectus diuisa est, et caput cum ceruice una parte deiectum atque in terra fixum, reliqua uero pars hactenus restitit, et fulminis indicium  reseruauit, statuam uero Christi tunc quidem pagani trahentes confregere, postea uero Christiani colligentes, in ecclesiam recondiderunt, quo hactenus reseruatur.«---Item ipse cap. 42: »Hoc itaque simulacrum sicuti refert Eusebius, omnium passionum et egritudinum noscitur esse medicamentum, iuxta quod quedam herba germinat, cuius speciem nullus nostre terre medicus licet expertus agnouit, mihi namque uidetur, quia adueniente Domino nullum miraculum, nullumque beneficium putari debet incredulum, etc.«

In Historia Anglorum, libri primi cap. 25, cuius initium: »Roboratus confirmatione beati Patris Gregorii Augustinus confamulus Christi qui erant cum eo, rediit in opus uerbi, peruenitque Britanniam. Erat eo tempore rex Edilbereth in Cantia potentissimus.« Et post pauca in eadem sequitur epistola: »Post dies ergo uenit ad insulam rex, et residens sub diuo, iussit Augustinum cum sociis ad suum ibidem aduenire colloquium. Cauerat enim ne in aliquam  domum ad se introirent uetere usus augurio, ne superuentu suo, si quid maleficii artis habuissent, eum superando deciperent. At illi non demonica sed diuina uirtute prediti, ueniebant, crucem pro uexillo ferentes argenteam, et imaginem Domini Saluatoris in tabula depictam, litaniasque canentes pro sua simul et eorum propter quos et ad quos uenerant, salute eterna Domino supplicabant.«---Item sequitur: »Fertur autem quia appropinquantes ciuitati more suo cum cruce sancta, et imagine magni regis Domini nostri Iesu Christi, hanc letaniam consona uoce modularentur: Deprecamur te, Domine, in omni misericordia tua, ut auferatur furor tuus, et ira tua a ciuitate ista et a domo sancta tua, quoniam peccauimus, etc.«

In epistola beati Germani, patriarche Constantinopolitani, ad Ioannem episcopum Synadorum, postquam litteras beati Gregorii pape suscepit, inter cetera inquit: »Epistolam uestre sanctitatis suscepi,  in qua referebatur de episcopo Natholie: significamus enim nunc uobis, sicut et pridem quam susciperemus litteras uestre sanctitatis, coniungente hic eodem Deo amabili episcopo in uerbis, uenimus cum ipso sciscitantes sensum eius, unde nobis relatum fuerat de illo, ipse uero nobis hunc dedit responsum. Opportunum enim est, singillatim omnia intimare uestre sanctitati, quoniam audiens diuina Scriptura dicente: Non facies tibi omnem similitudinem ut adores ea, quanta in celo sursum, et quanta in terra deorsum , secundum hoc dixi, quoniam non debetur manufactis adoratio. Nam sanctos Christi martyres, qui uere sunt margarite fidei, omni honore dignos putamus, et intercessiones eorum inuocamus. Ad hec quidem nos illi responsum dedimus, quoniam Christianorum fides uenerationem et adorationem ad unum et solum Deum refert, sicut scriptum est: Dominum Deum tuum adorabis, et illi soli seruies . Glorificatio  enim nostra et seruitium ipsi soli offertur.« Et post pauca: »In sanctis uero qui in celis sunt et inuisibilibus et incorporeis uirtutibus sancta laudatur et glorificatur Trinitas, in singulari dominatione et diuinitate, sicut et unus Deus a nobis confitetur, et non est preter illum, qui dominetur in uirtute sua in eternum.« Et post pauca: »Neque enim diuine dominationis uenerationem in confamulos transferimus, neque enim imperatores aut principes in terra adorantes similitudinem, ut ad Deum adorationem facere uidemur, neque imaginum facturam, que per ceram et colores designantur, in transmutationem diuine uenerationis suscepimus; neque enim inuisibilem deitatem imagine, aut similitudine, aut habitu, aut forma aliqua designamus, etiam neque ipsorum angelorum quibus exsistunt ordinibus aut sentiri uel inuestigari ullo modo possunt, sed quoniam unigenitus Filius, qui est in sinu Patris, reuocans propriam creaturam a morte iudicii  bone uoluntatis Patris et Spiritus sancti homo fieri dignatus est, sicut inquit Apostolus, per omnia similis nobis factus absque peccato , humanum eius uultum et secundum carnem eius humanam similitudinem imagine designantes, et non incomprehensibilem aut inuisibilem eius deitatem, etc. Simili enim modo secundum carnem eius incontaminate matris sancte Dei genetricis ipso modo similitudinem demonstrantes, quoniam mulieris natura exsistente, et non aliena nostre masse facta, Deum inuisibilem et omnia manu continentem in suo concepit utero, et genuit incarnatum. Etenim ut proprie et uere matrem Dei ueri ueneramur eam et magnificamus. Sanctos enim martyres Christi, apostolosque et prophetas miramur et beatificamus, et ad memoriam fortitudinis eorum similitudines imaginum ipsorum describimus, non ut diuine nature sonos eos estimemus, neque que debetur deitati glorie quidem et potestati, honorem et adorationem illis  impendimus, sed amorem nostrum, quem in ipsis habemus, per hec manifestamus, et ea que per auditum ueraciter credimus, designamus. Nam et ipsi sancti Dei in unum et solum Deum seruitutem et glorificationem et adorationem obseruantes, et ad hoc omnes conuocantes atque docentes eorum effuderunt sanguinem, et in ueritate confessionis coronam adepti sunt. Iste est modus in imaginum picturis, et non sicut inuisibili deitati in spiritu et ueritate adorationem immutamus in manufactis imaginibus, sed caritatem nostram quam iuste habemus ad seruos charos Dei nostri tali modo ostendentes, et in eorum honore glorificatur Deus, qui glorificauit eos, etc.«

In actione septima de significatione adorationis: »Adoratio multis modis intelligitur. Est enim adoratio secundum honorem et amorem, et timorem, sicuti adorantur principes et illorum potestas.

»Est alia adoratio timoris proprie, sicut Iacob adorauit Esau .

 »Est iterum adoratio secundum gratiam, sicut Abraham propter agrum quem accepit a filiis Seth, in sepulturam Sare mulieris eius, et adorauit eos .

»Est iterum adoratio, cum creditur aliqua protectio adipisci a supereminentibus, sicut Iacob Pharaonem .

»Est uera et certissima adoratio, que soli debetur omnipotenti et diuine maiestati, sicut dicit Scriptura: Dominum Deum tuum adorabis, et illi soli seruies . Hanc autem adorationem ad nullam creaturam licet transferre, nec in manufactis immutare, etc.«

Augustinus libro sancte Trinitatis, cum de Spiritu sancto loqueretur, inter cetera inquit: »Patri et Filio prorsus Spiritus sanctus equalis et in Trinitatis unitate consubstantialis et ceternus. maxime  uero illo loco satis apparet, quod Spiritus sanctus non sit creatura, ubi iubemur non seruire creature sed creatori, non eo modo quo iubemur per caritatem seruire inuicem, quod est Grece , sed eo modo quo tantum Deo seruitur, quod est Grece , unde idololatre dicuntur, qui simulacris eam seruitutem exhibent que debetur Deo. Secundum hanc enim seruitutem dictum est: Dominum Deum tuum adorabis, et illi soli seruies . Nam hoc distinctius in Greca Scriptura inuenitur, enim habet. Porro si tali seruitute creature seruire prohibemur, quandoquidem dictum est: Dominum Deum tuum adorabis, et illi soli seruies. Unde Apostolus detestatur eos, qui coluerunt et seruierunt creature potius quam creatori: non est utique creatura Spiritus sanctus, cui ab omnibus sanctis talis seruitus exhibetur, dicente Apostolo: Nos enim sumus circumcisio Spiritui Dei seruientes , quod est in Greco . Plures  enim codices etiam Latini sic habent, qui Spiritui Dei seruimus. Nam Latria Grece Latine seruitus dicitur, que quantum ad ueram religionem attinet, non nisi uni et soli Deo debetur, etc.«

Item Augustini in libro de Quantitate anime: »Deus autem immortalem animam fecit, ut opinor, nisi forte tibi aliter uidetur. Ergo tu uelles talia fieri ab hominibus, qualia Deus fecit? Non equidem hoc dixerim, sed quemadmodum ipse immortalis immortale quiddam fecit ad similitudinem suam, sic et nos immortales a Deo facti ad similitudinem nostram, quod facimus immortale esse deberet, recte diceres si ad eius imaginem pingeres tabulam quod in te immortale esse credis. Nunc uero in ea exprimis similitudinem corporis, quod profecto mortale est, quomodo ergo sum similis Deo, cum immortalia nulla possum facere ut ille? Quomodo nec imago corporis tui potest hoc ualere, quod tuum corpus ualet, sic anima non mirandum est, si potentiam  tantam non habet quantam ille, ad cuius similitudinem facta est, etc.«

Isidori episcopi, [a 1Kb] de Pictura: »Pictura autem est imago exprimens speciem rei alicuius, que dum uisa fuerit ad recordationem mentem reducit.«--- Item: »Picturam enim Aegyptii excogitauerunt. Primum umbram hominis lineis circumductam. Itaque initio talis, secunda singulis coloribus, postea diuersis, sicque paulatim sese ars ipsa distinxit et inuenit lumen atque umbras, differentiasque colorum. Unde et nunc pictores prius umbras quasdam et lineas future imaginis ducunt, deinde coloribus complent tenentes ordinem inuente artis.« ---Item:---»Colores autem dictos, quod calore ignis uel solis perficiuntur, siue quod initio colabantur, ut summe subtilitatis exsisterent, etc.«

Item Augustinus in libro de Magistro: »De his que intelliguntur interiorem ueritatem ratione consulimus, quid dici potest, unde clareat uerbis nos aliquid discere preter ipsum qui aures percutit sonum.  Namque omnia que percipimus, aut sensu corporis, aut mente percipimus, illa sensibilia, hec intelligibilia siue ut more auctorum nostrorum loquar, illa carnalia, hec spiritalia nominamus. De illis cum interrogamur respondemus, si presto est ea que sentimus uelut cum a nobis queritur intuentibus lunam nouam, qualis aut ubi sit, hic ille qui interrogat si non uidet, credit uerbis, et sepe non credit. Discit autem nullo modo, nisi et ipse quod dicitur uideat, ubi iam non uerbis, sed rebus ipsis et sensibus discit: nam uerba eadem sonant uidenti, que non uidenti etiam sonuerunt. Cum uero non de his que coram sentimus, sed de his que aliquando sensimus, queritur, non iam res ipsas, sed imagines ab eis impressas, memorieque mandatas loquimur, cum omni quomodo uera dicamus cum falsa intueamur ignoro: nisi quia non nos ea uidere ac sentire, sed  uidisse ac sensisse narramus, ita illas imagines in memorie penetralibus rerum antecessarum quedam documenta gestamus, que animo contemplantes bona conscientia non mentimur cum loquimur, sed nobis sunt ista documenta. Is enim qui audit, si ea sensit atque affuit, non discit meis uerbis, sed recognoscit ablatis secum et ipse imaginibus. Si autem ille non sensit, quis non eum credere potius uerbis, quam discere intelligat? Cum uero de his agitur que mente conspicimus, id est intellectu atque ratione, ea quidem loquimur, que presentia contuemur, in illa interiore luce ueritatis, qua ipse qui dicitur homo interior illustratur et fruitur, etc.«



CAPUT XuI. Unde primum exorta sit in Ecclesiis Orientalium imaginum destructio.

[a 1Kb] Tyrannus quidam fuit Seleman nomine, Aggarenus genere, quo defuncto, successit Humarus in  regno, cui iterum successit Ezidus, uir ualde leuis et insipiens. Huius enim temporibus erat quidam in Beriade [Al., Tiberiade] maleficus ac diuinus, Serantapicus [Al., Sarantapechy] nomine, preceptor iniquorum Hebreorum, et inimicus Dei Ecclesie, qui, ut comperit leuitatem Ezidi protosymboli, accessit ad eum cepitque illi quedam diuinare ac predicere. Ilii autem ex hoc acceptabilis factus, ac non multo post ei dicere cepit: Benignitati tue exponere uolo, unde me si audias, addatur tibi longitudo uite, et perseueres in hoc principatu annos triginta, si quidem impleueris sermones meos. Ille uero insipiens tyrannus, obscuratus mente desiderii longe uite: Quidquid mihi, inquit, preceperis, paratus ad perficiendum exsisto. Et si consecutus fuero, quod pollicitus es, maximos tibi honores retribuam. Maleficus uero et diuinus ait ad eum: Iube mox generalem scribere epistolam, quatenus omnis imaginaria pictura deleatur in omnibus Christianorum ecclesiis, siue in parietibus, siue in uasis sacris, et in uestibus altarium,  et non solum hec, sed que in ciuitatum plateis sunt adornate. Quod audiens perfidus ille tyrannus, precepit omni prefecture, in cunctis locis, ecclesiarum imagines et ceteras similitudines abolere, et ita exornauit ecclesias Dei. Abhinc enim ceperunt corruptores imaginum inueniri. Sed ipse tyrannus anno altero mortuus est, et imagines in pristinum statum restitute cum honore, etc.


Hic desunt nonnulla.



Epistola nomine Ludouici imperatoris ad pontificem Romanum.

. . . . . . . . . . . . . . . . . . . . Quia ergo per caritatem Dei que ab ipso largiente diffusa est in cordibus nostris per Spiritum sanctum, qui datus est nobis, uniuerse Ecclesie notum esse non dubitatur, quod omnia que intra eamdem sanctam Dei Ecclesiam ad perennem capiendam salutem pertinentia aguntur, ita per eiusdem sancti  Spiritus gratiam caute agende sint, ut illud precipue caritatis priuilegium conseruetur, quod ipse auctor et largitor omnium bonorum Dominus de mundo corporaliter abscessurus pro summo atque altissimo munere fidelibus suis dando pariter et relinquendo largiri dignatus est, dicens: Pacem meam do uobis, pacem meam relinquo uobis . Illud etiam Apostoli pariter attentissime cogitandum: Pacem sequimini et sanctimoniam, sine qua nemo uidebit Deum . Et idcirco ualde necesse est, ut quisquis ad illam patriam desiderat peruenire, ubi nunquam discordia potuit uel poterit introire, illud summopere agere studeat, per quod et ipse illam Deo placitam caritatis pacem cum omnibus habere studeat, et omnes contra illam pacem discordantes ad ueram concordiam reuocare contendat.

 Certum est enim quia sicut quisquam si eamdem caritatem illam Deo placite fraternitatis caritatem seruare poterit, et noluerit ad palatium caritatis peruenire non poterit. Ita si illos quos contra eamdem dilectionis unitatem dissidentes cognouerit, et illos ad tante beatitudinis uiam reuocare poterit, et uirtute qua ualet non certauerit, ipse sibi eiusdem beatitudinis ianuam seris ualidissimis claudit. Similiter quoque iustissimo Dei iudicio eamdem calcandi semitam obstaculum sibi opponit, si secundum qualitatis sue modum omnes in Deo unanimes, ne in barathrum discordie corruant, quantum reniti preualet uiriliter non contendit. Hec ad hoc non humana argumentatione reperta, sed diuina tota orbi terrarum docente auctoritate diffusa, atque notissima ubique ualere debent, ut ubicunque fuerint discordantes, ad concordiam reuocentur, concordes uero ne in discordiam proruant ab uniuersis qui preualent tueantur.

 His ita summatim premissis, series huius dictionis postulat, ut subsequens sermo cur talia premissa sint lucide pandat.

Quia igitur ut uniuerso ecclesiastico ordini reuelante Spiritu sancto notum est inter cetera pietatis documenta, testante apostolo, fides, spes, caritas preeminent, ipseque rursum uirtutes per prudentiam, temperantiam, fortitudinem, atque iustitiam auctore Deo inuiolabiliter conseruantur, ita rursus ille quatuor ad humanam deriuate sobriam conuersationem per rationem, discretionem, honestatem, atque utilitatem habentur atque utuntur, nullusque istis carens illas perfecte habere potuit, nec eis rite istis spretis aliquando uti preualuit, et quamuis sint quedam ex eis humanam rationem excedentes, ut sunt nonnulla, que sola fide attingi possunt, et ob hoc ineffabilia uel incomprehensibilia dicuntur, auctoritate tamen diuina in sacris uoluminibus, sanctorum etiam catholicorum Patrum edictis, Deo reuelante,  qualiter eadem tenenda uel confitenda sint, sufficienter reperiuntur; ideoque pene ab omnibus desideratur, optatur, queritur, ut ratione preeunte, comitante, uel subsequente, in omnibus, uel de omnibus unde certus esse desiderat, salua et anteposita semper et ubique diuina auctoritate, non prius qualibet humana adinuentione opponatur, quam utili ratione instruatur, et undecunque certus esse desiderat, pleniter imbuatur.

Idcirco ergo summopere cauendum est, ne homini rationali rationem desideranti atque poscenti ullo modo ratio interdicatur, nisi tantum in his ut supra commemoratum est, ineffabilis tanta ac talis occurrat sublimitas, cui merito uniuersa humana se substernat ratiocinationis humilitas. Quia uero uno pretio Christi uidelicet sanguine redempti fratres sumus, et ipso miserante, cuius misericordia id simus, cognosci meruimus, cum omni mentis affectu, ut supra commemoratum est, necessitatem fratrum nostrorum, totius scilicet imperii Orientalium Romanorum, ad intima  cordis nostri uiscera admittere debemus, quorum inuiolabilem caritatem ob nullam aliam disceptationis occasionem, nimis duriter, et ut multis uidetur, irrationabiliter scissam esse cognouimus, nisi quod quidam illorum una cum Michele et Theophilo imperatoribus karissimis fratribus nostris imagines sanctorum non habere uolunt, quidam uero e contra ex eadem sancta plebe non solum habere, sed etiam adorare uolunt. Quorum altercationis discordie summa talis est, ut nolentes illas habere, uolentes nec habere consentiant: uolentes uero nolentes etiam adorare compellant, qui hinc et inde in diuersa tendentes aduersus alterutrum, siue humana argumentatione, uel ratione, siue etiam ex diuina auctoritate, uel sanctorum Patrum scriptis; uoluntati sue excerpta uel coaceruata habent, ut utrisque uidetur congrua  plurima testimonia, quibus et isti suam, et illi e contra uindicare et obtinere suam putant posse sententiam.

Unde sicut dignum et uere dignum et iustum est, ut preeunte Spiritus sancti uirtute, ille inter eos in nomine Domini talia correcturus, et ad uiam ueritatis sanctissimo moderamine reducturus primus in hominibus arbiter occurrat, quem Deus omnipotens in sede apostolica collocare, eorumque uicarium eidem sancte sue Ecclesie dare dignatus est, et ob hoc ei nomen speciale in toto orbe terrarum ab eadem sancta Dei Ecclesia pre omnibus pontificibus decretum est, ut solus non sua abusione, sed tantorum apostolorum auctoritate uniuersalis papa dicatur, scribatur, et ab omnibus habeatur. Et quia sicut omnibus notum est, dicente Ioanne apostolo, hora nouissima est . Et Paulo: Nos in quos fines seculorum deuenerunt . Et ideo tempus instat, dies iudicii absque ulla diuturna dilatione appropinquat,  nulli dubium quin diabolus inter reliqua perditionis sue argumenta illud precipue contendit, ut in nouissimo die sancte Dei Ecclesie caritatem mutuam scindat; unanimitatem per quamlibet occasionem scindat, uiscera dilectionis corrumpat, ut eam non in pace superius commemorata, sed discissam et laceratam dies ille horrendus inueniat.

Sed nec illud latet, quod ipse infelix infelicium, miserrimusque omnium miserorum non curat, per quamlibet occasionem corporalem, spiritalem, mundanam, ecclesiasticam id efficere possit, dum tamen quolibet argumento eius Deo placitam mutuam in diligendo soliditatem scindere ualeat; et cum uniuersus ei ecclesiasticus ordo merito obuiare debeat, nullus tamen sub hac conditione maiori constringitur debito, quam ille qui tanto in sede apostolica illorum auctoritate pro eorum reuerentia in uniuersali mundo, ac tali honorari meruit priuilegio. Qui tamen uniuersalis merito non dicitur, si pro uniuersali  Ecclesie statu uiribus, quibus ualet, non agonizatur.

Hec, domine Pater, ac toto mundo uenerande atque reuerende sanctissime pontifex, ad insinuandam in tanta re mentis nostre deuotionem premittere studuimus.

Abhinc uero, si adeo conseruanda almitas uestra ita elegerit, non insinuando sed admonendo, qualiter communis legatio nostra ad illam sanctam Dei Ecclesiam corrigendam dirigi possit, subnectere curabimus, non ut sancte et a Deo date sapientie uestre, quod absit, altius sublimiusque progrediendi terminum ponere presumpserimus; sed ne id, quod exinde nobis omnipotentis Dei omnipotenti misericordia ad obsequium uestrum salutem nostram conferre dignata est, silentio tegeremus, sicut filium decet patris in gremio examinis uestri collocauimus, confisi in Domino, quod ipse uobis exinde, quod sibi placitum et acceptabile est, inspirare dignabitur.

Nos tamen non synodum congregando, sed, quemadmodum  a uobis postulauimus, licentiamque agendi percepimus, una cum familiaribus nostris filiis uestris, quantum pro multiplicibus sollicitudinibus regni diuersis occupati per interualla potuimus considerare studuimus, quid almitati uestre de tanta necessitate significare potuissemus, qualiter idem populus a Deo per uestram conseruandus orthodoxam sanctitatem ad ueram concordiam reuocari potuisset, ut uera pace conglutinari, et in hoc, et in futuro seculo omnium Domino placere potuissent. Et quidquid exinde salubre Domino inspirante inuenire potuimus, paternitati uestre per presentes filios uestros, fratres nostros, quedam dictis, quedam scriptis intimando direximus.



Epistola nomine Romani pontificis ad Michelem atque Theophilum imperatores Grecorum.

. . . . . . . . . . . . . . . . . . . . . . . . . . . . . Oro autem et obsecro in uniuerso mundo  fratres, et Domini mei: in quantum peccatores, fratres mei, in quantum iusti, domini mei; quantum ex me, humiliter supplico, quantum uero ex tanta auctoritate, sublimiter moneo, ut nemo me hoc loco propter me despiciat, quia et si ad inuitandum nequaquam dignus appareo, magna est tamen uirtus caritatis, pacis et unitatis, ad quam uos alta potestate in uice beatorum apostolorum Petri et Pauli, in nomine Domini nostri Iesu Christi inuitare presumo. Cum enim Paulus ueridica uoce dicat: Pacem sequimini cum omnibus, et sanctimoniam, quia sine illa nemo uidebit Deum , quid felicius, quam et in hoc seculo desiderando, et in illo fruendo Deum uidere? quid e diuerso infelicius, quam nec in hoc seculo feliciter optando, nec in illo felicius fruendo uidere meruerit Deum? Et cum huius assertionis uel ueritatis in uniuerso mundo tanta sint testimonia, que in presenti tempore nulla euoluere  preualeat lingua, nullusque mortalium prescire ualeat, quando uel uniuscuiusque, uel  totius mundi occasus terminusue fieri debeat, magna me, ut in omnibus notum est, urget necessitas, ut id, quod ex debito reddere debeo, diutius deferre [differre] non audeam, ne forte tanto caritatis debito subtracto, in conspectu eterni iudicis pro uobis omnibus reus appaream.

Quamobrem oro uel moneo, ut primo me [Bar. primi mei] summi Dei Ecclesie filii Michel et Theophilus, gloriosi uero et sublimiter a Deo exaltati imperatores Romanorum, una cum uniuerso catholico nobilissimoque senatu ac populo uobis a Deo ad gubernandum credito, ut ea, que pro salute uestra ex auctoritate beati Petri, cui Dominus et Deus noster iehsu Christus claues committere dignatus est regni celorum dicens: Quodcunque ligaueris super terram, ligatum erit et in celis, et quodcunque solueris super terram, solutum erit et in celis , admonere et exhortari, et insinuare necessarium  duximus, patienter audiatis, animumque Deo placitum uestrum, non ad contemnendum, sed ad obediendum et conseruandum preparare studeatis. Ideo autem ad obediendum nobis hortamur, quia omnia, que uobis de hac causa dicturi sumus, tribus hoc capitulis principaliter et ordinare et confirmare parati sumus, id est, ratione, auctoritate; et consilio, uidelicet rationem texendo, et eamdem rationem in quantum rationabilis, discreta, honesta et utilis fuerit, auctoritate firmando; eamdem uero auctoritatem secundum catholice fidei ueritatem et rectitudinem salubriter intelligendo. Ad ultimum uero quid in his ad salutem uniuersalis Ecclesie tenendum sit, consilium Deo placitum dando, et idem consilium confirmando. Et quamuis, ut dignum est, diuina precellet auctoritas, primo tamen ad mitigandos atque ad adunandos animos in diuersa tendentes, ratiocinando omnibus satisfacere uolumus, ut eo facilius et diuinam auctoritatem secundum sanum catholice fidei  intellectum concordes suscipiant, ac deinde certum nobis consilium suauius amplectantur, amplexumque in futuro custodiant.

Apud omnes igitur huius sancte Occidentalis Ecclesie, que se auctoritate beatorum apostolorum Petri et Pauli, largiente Domino fidei, spei, et caritatis sumpsisse exordium gloriatur, ita hactenus per eosdem apostolos protegente Spiritu sancto, et ipsis intercedentibus ac protegentibus, ab omni heresi illibata, nunc usque conseruata est, ut non solum ipsa ad quodlibet erroris diuerticulum minime declinaret, sed potius omnes a recto fidei tramite quoquo modo deuiantes, per orthodoxos eorumdem successores toto orbe terrarum ad rectitudinem potius reuocaret. Testis enim huius rei non quilibet angulus, sed orbis terrarum uniuersus, quia quoties tales per mundum perceptiones [persecutiones] mote sunt, que ad periculum fidei uniuersalis Ecclesie imminere putabantur, ob inueniendam inuentamque  conseruandam catholice fidei ueritatem, semper hoc uniuersalis Ecclesia, presente ob huius sanctitatem sedis pontifice, aut certe cum consensu illius uerbis uel litteris porrecto corrigere, porrectumque ad conseruandum statuere consueuit.

Simili modo etiam et in his, que ad conseruandum in humanis actibus eiusdem Ecclesie incontaminabilem statum, moderante, non qualibet dolosa uel sophistica, nec non duplici calliditate, sed ueritate subnixa, simplici ratione, ipsaque discretione, honestate, utilitate, pariter inradiata ratione, non solum noxia uel nociua, uerum quoque et ipsa superflua et non necessaria resecare consueuit, et ea, ut predictum est, que ad salutem totius Ecclesie pertinere, et insuper merito cauere non debuisset, disserendo et ordinando sancire solita fuit. Et hoc non tantummodo de causa fidei, uel, sicut premissum est, de statu humani generis, uel cursu rectitudinis, uerum quoque de omni dissensione in sancta Dei Ecclesia,  que pacem illam turbare uidebatur, quam Dominus apostolis et per apostolos nobis omnibus uicariam presentie sue dereliquit, dicens: Pacem meam do uobis, pacem meam relinquo uobis . Ubicunque per quodlibet pietatis argumentum pertingere potuit, semper huius sancte sedis uicarii apostolorum quedam mulcendo, quedam uero, si ita res poposcisset, sublimi ac ueneranda auctoritate, ut dignum erat, docendo pariterque predicando ad pacis concordiam reuocare studuit.

Quorum uicem, qualescunque simus, ministerium tamen auctoritate subeuntes, caritate pariter et eadem auctoritate roborati dissensionem illam que infra [inter] ipsam semper Deo amabilem Romanorum Grecorumque Ecclesiam exortam durius eamdem Ecclesiam quam saluti illius ullo modo conuenire possit, scindentem diuturno tempore cognouimus, non audemus declinare; ut non illam ex auctoritate tantorum apostolorum ad pacis concordiam ipsis  mediantibus non debeamus aduocare. Maxime uero in eo quod eiusdem miserrime dissensio ea sit materia, sine qua, sicut multis uidetur, salua per fidem, spem, et caritatem incunctanter et in hoc seculo, et in futuro saluari potest Ecclesia. Quorum sensus et sententia talis est. »Quid fidei, spei, et caritati obesse potuisset, si imago nulla toto orbe terrarum picta uel ficta fuisset?« Et quanquam idem filii nostri, qui hec dicunt, rationabiliter se ostendere posse nullatenus dubitat [dubitabant], melius illud nunquam fuisse, sine cuius cultu perfecta fide spe, et caritate uniuersalis sancta Dei Ecclesia salua potuisset consistere, quam sub hac occasione non dubium, sed certissimum illud malum discordie debere incurrere, quod nisi correctum fuerit, nullatenus cum hac dissensione ad Dominum, qui est pax, omnium sibi placitam pacem habentium, nunquam in perpetuo posse pertingere. Et quamuis deuotio illorum hoc constanter postulet, ut eis ratiocinando qualiter de ipsis imaginibus discrete et rationabiliter  sentiant, postea disserere liceat. Quod si est, qui suscipere iusto moderamine uelit salubre omni homini esse non dubitant, ad comparationem tamen tanti mali eamdem imaginum causam pro nichilo computant, si pax illa, que ad eternam uitam, qui est uia, ueritas, et uita, ducit, ad eamdem uiam, ueritatemque perducta non fuerit.

Et idcirco cunctus chorus sacerdotum nec non et omnis senatus totius gentis seu imperii Francorum, et uniuersa Ecclesia per totam Galliam cum ceteris prouinciis eidem a Deo conseruando imperio subditis, audita fama delende dissensionis fratrum suorum, irreuocabiliter postulant, ut prius per istius sancte sedis a Deo conseruatam in futuroque usque in finem seculi, sicut ipsi indubitanter, et nos omnes per merita apostolorum confidimus, conseruandam auctoritatem, illud summopere querere festinemus, ut quia auctore Deo, hec duo regna in toto orbe terrarum principalia mutua sibi Deo placita caritate  deuincta sunt, illud diaboli telum ab eadem Ecclesia dissipetur, ut pax Dei, que exsuperat omnem sensum, in eadem beata plebe pleniter restituatur.

uociferantur enim in celum uno ore et uno corde omnipotentis Dei iudicium ineuitabiliter nobis incumbere, si auctoritate summorum in toto orbe terrarum apostolorum quorum doctrinis et consilio uniuersus flectitur mundus, discordiam uestram ad ueram concordiam non certamus reducere. Dicunt etiam, quid acturi erant de tam precipuo coram Deo amisso solatio, si illos, quos post huius sancte sedis immutabilem tuitionem, illud in tam precipue karissimis fratribus solatium perdiderint, qui simile in uniuersa Ecclesia nullum habebunt? Si enim cum illis ueram fidem, integrumque caritatis ardorem non seruauerint, quid in iudicio Domini tanta neglecta caritate et in nomine Domini certissime confirmata neglexerint? Sed nos diuturne lectioni uestroque fastigio [fastidio] in legendo parcentes, ubi  tanta ab eis caritate urgente, de Deo placita mutua dilectione uestra, plorando, imo lugendo conquesti sunt, que in unum colligi difficile possunt, omissis, ad eamdem seriem detexendam, quam ipsi de imaginum reddenda ratione spoponderant, redeamus. Aiunt enim:

Oramus ergo, sanctissime atque beatissime pontifex, ut nobis antiquorum patrum nostrorum hac de causa uite cursum recitare liceat, simulque prout rationis ordo poposcerit, sensus sui affectum in hac duntaxat re, cur ita uel ita tenuerint interserendo adiungere. Nec uobis tedium fiat, si ad ostendendam rationem ueritatis, ueritatemque rationis sese paulo longius sermo protraxerit, dummodo linea ueritatis, que ab antiquis patribus nostris usque ad nos inflexibiliter ducta est beato Dionysio scilicet, qui a sancto Clemente beati Petri apostoli in apostolatu primus eius successor exstitit, in Gallias cum duodenario numero primus predicator directus, et post aliquod tempus una cum sociis suis huc illucque  predicationis gratia per idem regnum dispersis martyrio coronatus est. Et quanquam plures exsistant, quidam martyres, quidam etiam confessores, quorum merita, qualia apud Deum habeantur, quamuis quotidianis miraculis coruscent, quia tamen propter longitudinem terrarum uobis minus cogniti fortasse exsistunt intermissis, sanctum tamen Hilarium antiquum ecclesiasticum doctorem, nec non et beatum Martinum toto orbe uenerandum, uobis notissimos esse minime dubitantes, ad memoriam reducere necessarium estimamus, quorum uite magisterio edocti, hec ita tenenda atque seruanda suscepimus. Sed quia apud nos uel maiores nostros, ex quo ulla presens etas recordari potest, nunquam eiusmodi questio mota uel uentilata fuit, ideo semper talis exinde mos ex predictis antiquis temporibus retentus, in uniuersa istius regni Ecclesia exstitit, ut nullus, ac si ex auctoritate eiusdem sancte Dei Ecclesie iuberet, nullus cuicunque imaginem uolenti pingere  aut fingere prohiberet. Unde usque hodie eadem apud nos consuetudo tenetur, ut quia hoc auctoritas nulla iubet, nemo iubeat, similiter quia auctoritas nulla prohibet, nemo prohibeat. Quia uero propter premissam rationem aliter esse non potest, nisi ratio inde habeatur, fortasse eadem ratio tale exordium non inconuenienter habere poterit. Si igitur imago in toto orbe terrarum nulla picta uel ficta esset, nunquid aliquid fidei, spei, uel caritati sancte Dei Ecclesie obesset? Rursus si ita, ut in quibusdam locis maxime Ecclesiis seu palatiis principum, ob nullum alium catholice fidei seu religionis cultum, sed tantummodo scientibus pro amoris pii memoria seu ornamento eorumdem locorum; nescientibus uero pro eiusdem pietatis doctrina picte uel ficte sunt, ita per reliqua eiusdem imaginibus congrua domicilia ad eumdem sensum pertinentes picte uel ficte essent, quid prefatis uirtutibus unquam aut usquam obesse potuisset? Et ideo quia res ita se habet,  quid superest, nisi ut qui nolunt, ita non faciant, ut tamen eis, qui illas eo sensu , habere uolunt uel faciunt, in faciendo, uel habendo minime contradicant. Et illi similiter, qui illas habere uolunt, nolentes ad habendum uel faciendum nullatenus cogant. Atque ita auctore Deo, uterque illesus seruatur, dum et habere uolens propter [preter] cautelam illiciti cultus, et habere nolens propter cautelam illiciti contemptus saluus permanere indubitanter poterit. Atque ita miserante Deo maiorum nostrorum imaginibus uel picturis morem imitantes, in iubendo uel prohibendo, in habendo uel non habendo, in colendo uel non colendo, illesus hactenus hac de causa Domino opitulante nos transisse, et ipso gubernante transituras nequaquam dubitamus. Quamobrem monendi sunt omnes, qui illas habere uolunt, ne amando, uel quolibet modo orando uel complectendo, ultra quam oportet, cultum eis illicitum ullatenus impendant. Similiter et illis [nec illi],  qui eas habere noluerunt, sicubi eas aspexerint, qualibet ignominiosa uel probrosa detestatione spernere, contumeliare, uel lacerare presumant. Hinc ergo indubitanter colligi potest, que illum ratio hoc cum periculo quocunque compellat habere, quod illum procul dubio sine ullo periculo licet non habere. Ideo ergo totius huius rationis talis est summa, ut qui uolunt propria memoria uel sana doctrina, in locis competentibus absque ullo illicito cultu pictas uel fictas habeant imagines. Qui autem nolunt absque ullo illicito contemptu taliter habentes, uel habitas imagines nullatenus spernant.

Essent utique plura, que hic ratiocinando, his per omnia congrua dici uel scribi potuissent, si aut breuitas temporis permitteret, aut id aliqua, si ea confirmando scribi necessitas poposcisset.


AUCTORITAS.

His etiam pro satisfactione predictorum fratrum nostrorum uel Ecclesie superius commemorati regni,  in sua, quia aliter esse non potuit separatim relatione uel serie competenter premissis, ut quicunque ratiocinando animo suo satisfacere uoluerit, cur eadem Ecclesia tali se moderamine hac in re ex antiquis temporibus in habendis uel non habendis imaginibus tractare uoluerit; tanto compendiosius facere possit, quanto non sparsim, sed simul sensum illorum opportune collectum legendo addiscere poterit. Modo autem eadem ratio docet, sicut supra significatum est, ut nunc ad auctoritatem sanctorum Patrum, qui inde aliquid scripserunt, nobisque scriptum reliquerunt, redeamus, et uideamus, si eadem auctoritas premissam rationem congruendo affirmare debeat, an non. uidetur igitur nobis, quamuis plures inde in reliquis contractibus [For., tractatibus] suis, quos de statu sancte Dei Ecclesie inspirante Spiritu sancto studiose texuerunt, nonnulla interserant, iuxta quod sensus ille postulat unde agebatur; merito tamen illi ad huiusmodi examinationem primi ponantur,  qui de hac re specialiter et ob hanc solummodo soluendam questionem scripsisse reperiuntur. E quibus nobis beatus papa Gregorius huius sancte Dei Ecclesie pontifex primus occurrit, qui ad Serenum Massiliensem episcopum hoc specialiter scripsit, sicut et in epistola illius ad eum facta in armario sancte Dei nostre Ecclesie continetur, eo quod audiret illum propter, ut sibi uidebatur, superfluum imaginarium cultum tali zelo succensum, omnes imagines, quas in ecclesia sua receperat deposuisse, confregisse, et extra eamdem ecclesiam funditus proiecisse, ut hoc facto a cultura uel adoratione illicita populum compesceret. Qua de re, nichil congruentius in hac causa posse fieri arbitrati sumus, quam ut prima eadem epistola huic nostro operi, quod maxime ob amorem uere pacis sancte Ecclesie texere, ordinare, de meritis beatorum apostolorum confisi, fideli mente aggressi sumus, credentes per eos posse obtinere, ut tam per necessarium ecclesiasticum  opus a Deo placitam consummationem debeamus perducere. Scribit enim ita: »Indico, inquit, ad nos dudum peruenisse, quod fraternitas uestra quosdam imaginum adoratores aspiciens, easdem ecclesiis imagines confregit, atque proiecit. Et quidem zelum uos, ne quid manufactum adorari possit, habuisse laudauimus, sed frangere easdem imagines non debuisse iudicamus. Idcirco enim pictura in ecclesiis adhibetur, ut hi qui litteras nesciunt, saltem in parietibus uidendo legant, que legere in codicibus non ualent. Tua ergo fraternitas, et illa seruare, et ab eorum adoratu populum prohibere debuit, quatenus et litterarum nescii haberent, unde scientiam historie colligerent, et populus in picture adoratione minime peccaret.«



Item idem ad eumdem.

»Perlatum, inquit, siquidem ad nos fuerat, quod inconsiderato zelo succensus, sanctorum imagines  sub hac quasi excusatione, ne adorari debuissent, confringeres, et quidem quia eas adorare uetuisses, omnino laudauimus, fregisse uero reprehendimus. Dic, frater, a quo factum sacerdote aliquando auditum est quod fecisti? Si non aliud, uel illud te non debuit reuocare, ut despectis aliis fratribus solum te sanctum, et esse crederes sapientem? Aliud est enim picturam adorare, aliud picture historia quid sit adorandum addiscere. Nam quod legentibus scripture, hoc idiotis prestat pictura cernentibus, quia in ipsa ignorantes uident quod sequi debeant, in ipsa legunt qui litteras nesciunt. Unde precipue gentibus pro lectione picture est, quod magnopere a te, qui inter gentes habitas, attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit, quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis uenerabilibus sanctorum depingi historias, non sine  ratione uetustas admisit, si zelum discretione condisses, sine dubio et ea, que intendebas, salubriter obtinere, et collectum gregem non dispergere, sed potius poteras congregare, ut pastoris in te merito nomen excelleret, non culpa dispersoris incumberet. Hinc autem dum in hoc animi tui incaute nimis motus exsequeris, ita tuos scandalizasse filios perhiberis, ut maxima eorum pars a tua se communione suspenderet. Quando ergo ad ouile Dominicum errantes oues adducas, qui quas habes, detinere non preuales? Proinde hortamur, ut uel nunc studeas esse sollicitus, atque ab hac te presumptione compescas, et eorum animos, quos a tua disiunctos unitate cognoscis, paterna ad te dulcedine omni adnisu omnique studio reuocare festines. Conuocandi enim sunt diuersi Ecclesie filii, eique Scripture testimoniis ostendendum, quia omne manufactum adorare non liceat, quoniam scriptum est: Dominum Deum tuum adorabis, et illi soli seruies . Ac deinde subiungendum, quia picturas imaginum, que ad  edificationem imperiti populi facte fuerant, ut nescientes litteras, ipsam historiam intendentes, quod actum sit discerent, transisse in adorationem uideras, idcirco commotus es, ut eas imagines frangi preciperes, atque eis dicendum, si ad hanc instructionem, ad quam imagines antiquitus facte sunt, habere uultis in ecclesiis, eas modis omnibus et offerri et haberi permittas. At indica, quod non tibi ipsa uisio historie, que pictura teste pandebatur, displicuerit, sed illa adoratio, que picturis fuerat incompetenter exhibita. Atque in his uerbis eorum mentes demulcens, eos ad concordiam reuoca, et si quis imagines facere uoluerit, minime prohibe. Adorare uero imagines omnimodis deuita. Sed hoc sollicite fraternitas tua admoneat, ut ex uisione rei geste ardorem compunctionis percipiant, et in adorationem soli illius omnipotentis sancte Trinitatis humiliter prosternantur.«



Item idem ad Ianuarium episcopum.


»Iudei, inquit, de ciuitate uestra huc uenientes questi nobis sunt, quod synagogam eorum, que Caralis sita est, Petrus, qui ex eorum superstitione ad Christiane fidei cultum Deo uolente perductus est, adhibitis sibi quibusdam indisciplinatis, sequenti die baptismatis sui, hoc est Dominica ipsa festiuate Paschali, cum graui scandalo sine uestra uoluntate occupasset, atque imaginem illic genetricis Dei, Dominique nostri et uenerandam crucem uel byrrum album, quo fonte surgens indutus fuerat, apposuisset, etc.« Et post pauca inquit: »Considerantes hac de re uestre uoluntatis intentum ac magis iudicium his hortamur affectibus, ut sublata exinde cum ea, qua dignum est, ueneratione imagine atque cruce debeatis quod uiolenter ablatum est reformare.«



Item idem ad Secundinum seruum Dei inclusum.

»Imagines, inquit, quas a nobis tibi dirigendas per  Dulcidium diaconem tuum rogasti . . . . . ualde nobis tua postulatio placuit, quia illum in corde tota intentione queris, cuius imaginem pre oculis habere desideras, ut uisio corporalis quotidiana reddat exortum, ut dum picturam uides, animo inardescas, cuius te imaginem uidere consideras. Abs re non facimus, si per uisibilia inuisibilia demonstramus: sic homo, qui alium ardenter uidere desiderat, aut sponsam amando desiderat quam uidere conatur, si contingit, aut ad balneum ire, aut ad ecclesiam procedere, festinus in uia se preparat, ut de uisione hilaris recedat. Scimus quia tu imaginem Saluatoris nostri ideo non petis, ut quasi Deum colas, sed ob recordationem Filii Dei, ut in eius amore recalescas, cuius te imaginem uidere consideras. Et nos quidem non quasi ante diuinitatem ante ipsam prosternimur, sed illum adoramus, quem per imaginem aut natum, aut passum, uel in throno sedentem recordamur. Et dum nos ipsa pictura, quasi scriptura, ad memoriam Filii Dei reducimus animum nostrum,  aut de resurrectione letificat, aut de passione mulcet. Ideoque direximus tibi systerias duas, et imaginem Saluatoris et sancte Marie Dei genitricis, beati Petri et Pauli apostolorum, per supradictum filium nostrum diaconum, et una cruce clauem pro benedictione, ut ab ipso maligno defensus sis, cuius sancto ligno te esse munitum credis.«



Huc usque epistola Gregorii.

Sed quia hic ordo uerborum ita preposterus atque a non intelligentibus confusus uideri potest, ut nisi caute consideretur, ita a nonnullis minus capacibus intelligi possit, quasi beatus Gregorius id, quod prius omnibus illicitum esse predixit, se fecisse, sibique faciendi licitum esse testetur: quod quam absurdum, quamque contra sancte Dei Ecclesie religionem de tanto ecclesiastico doctore sentire indignum sit, nullus, qui dicta eius scrutando uel legendo cognouit, ignorare permittitur. Nam ut sibimetipsi  contrarius esse debeat, iustitia uel rectitudo sancte Dei maximeque Romane Ecclesie sustinere non ualet, quod et si paupertas insipientie nostre id intelligere non ualet, melius ut contra insipientiam, quam contra tantam a Deo datam sapientiam insurgere presumat. Sed et si ipsum modicum sensum nostrum uirtus misericordie Dei aliquantulum illuminare dignatur, quomodo idipsum contrarium sibi non sit facillime intelligitur. Nam quia ab imaginum adoratione adorantes compescuerit, nulla dubitatio est. In eo uero, quod ad Secundinum scripsit, »nos quidem non quasi ante diuinitatem ante ipsam prosternimur, sed illum adoramus, quem per imaginem natum, aut passum, uel in throno sedentem recordamur,« ubi ut premissum est, ac sibimet contraria dixerit, intelligentie nostre se caligo confundit. Sed ne nos non necessaria ignorantia id non intelligendo diutius torqueat, sensus eiusdem sententie talis est: Nos quidem ante ipsam non prosternimur,  quasi ante diuinitatem, sed illum adoramus, etc. Quod tale est, ac si regi in throno sedenti dicas: Nos quidem, o rex, non quasi ante diuinitatem ante te prosternimur, sed illum adoramus, quem per imaginem tuam, quia homo es, Dominum Iesum Christum hominem recordamur natum, aut passum, uel in throno sedentem, cuius imitator es tu sedens in throno. Nunquid tali dicto mox consequens est, ut eumdem regem adorare compellar sedentem in throno? Ita nec in eo, quod dicitur: »Nos quidem non quasi ante diuinitatem ante ipsam prosternimur, sed illum adoramus,« etc., ad imaginum adorationem inuitamur, quia sicut in multis diuine auctoritatis uoluminibus sententias ordine uerborum prepostero scriptas inuenimus, ita quoque factum esse eo sensu, ut supra dictum est, hoc in loco minime dubitamus.

Cum enim ibi scriptum sit: »Nos quidem non quasi ante diuinitatem ante ipsam prosternimur,« quis non  animaduertat, idipsum magis refutando, quam imperando, uel adorando, eamdem adorationem imaginum dictum esse, ita ut dictum est? quanto magis, sicut supra factum est, ordo uerborum suo restituatur in ordine, omnem quemcunque ob nimiam simplicitatem errantem, in eo quod beatum sancte Dei Ecclesie doctorem aduersum seipsum sensisse estimabat, corrigere poterit. Insuper etiamsi quemquam subtilius intelligentem hoc negligentius minusue intente legere contigisset, facillime seipsum diiudicante, cur aliquando aliter senserit, ad sobrium intellectum reuocare poterit. Si quis autem, quod quidem a sane sapientibus omnibus absit, magis suum sensum sequendo illum uoluerit condemnare quam se corrigere, nulli dubium, quin merito ab uniuersa, maxime tamen a sancta Dei Romana Ecclesia debeat condemnari. Nequaquam enim fieri potest, ut he due sententie sibimet contrarie non exsistant, una qua populus ab adoratione imaginum, ne criminis id agendo reus appareat, prohibeatur; altera uero,  que illum ad ipsum egisse, ceterosque ut hoc faciant docuisse perhibeatur. Sed absit hoc a tanto talique generali catholice Ecclesie magistro, ut qui uniuersas perplexas scripture questiones, que sibi contrarie uidebantur, eique ad explanandum uel tractandum occurrerunt, nunquam dissidentes relinquere consueuit, sua sibimet dicta discordantia reliquisset.

His ita propter uitandam huiusmodi temeritatem summatim premissis; nunc uidendum, utrum ei quisquam catholicorum patrum, quamuis ei specialiter fortasse talis scribendi necessitas minime incumberet, et in ceteris tractatibus suis tale aliquid inditum habeat, in quo eiusdem Patris sensui de imaginibus concors esse uideatur.

Ecce enim beatus Ambrosius antiquus Ecclesie Dei probabilis doctor, ita in epistola Pauli ad Romanos tractans ait: »Qua ratione, quaue auctoritate imagines angelorum, uel aliorum sanctorum  adorande sint, cum ipsi sancti angeli uel sancti homines uiuos se adorari noluerunt?«



CONSILIUM.

Auctoritate ergo, ut proposuimus secundo loco inserta, non quidem quantum ex thesauro uberrimo ecclesiastico potuit, sed quantum epistolaris breuitas rite permisit, monere uos et exhortari, o uenerandi mundi principes, cum uniuersa sancta Dei, quam Domino dispensante et committente gubernatis, Ecclesia, ut ea que uobis non quelibet temeritas, sed uera humilitas nostra intimare studuerit, attentius audiatis, et ob illorum reuerentiam, qui cum Domino ipso promittente in die nouissimo totius mundi uenturi sunt iudices reuerenter suscipiatis, et ad salutem omnium uestrum strenue conseruare studeatis.

Premisimus enim paulo superius, ut post redditam rationem, post insertam auctoritatem propter  adunandam, quam Domino Deo ordinante regitis, Ecclesiam, consilium uobis non nostra adinuentione, sed diuina auctoritate illud dare debuissemus per quod eadem sancta mater Ecclesia ita sibi mutuo in uera pace federari debuisset, qualiter et in hoc seculo, et in futuro ei placere potuisset, qui ascensurus de mundo suis promisit dicens: Pacem meam do uobis, pacem relinquo uobis . Et quia attestante Paulo inter cetera uerum est, Si quis tradiderit corpus suum ut ardeat, caritatem autem non habuerit, nichil est . Ideo predictam sanctam Dei Ecclesiam in uere pacis concordiam adunari totis uiribus optamus, quia quomodo sine illa caritatem mutuam habere possit, nullo modo intelligimus. Potest enim fieri, ut aliquis cum altero ex parte uel fictam pacem temporaliter habeat, quomodo autem sine uera mutua pace habita cum altero ueram possit habere caritatem, nulla docet auctoritas. Unde magnopere considerandum est, quanta  temeritate, quantaue audacia ad eternam ille peruenire se posse existimat, qui presentem in hoc seculo pacem Domini per quamlibet occasionem scissam restaurare cum proximo non curat, quam primum munus humano generi collatum angeli nuntiant mox nato Domino in mundo, eamdemque nouissime fidelibus suis in uice sua idem Dominus reliquit discessurus de mundo. Et quanquam multa et pene innumerabilia essent, que de tanta re subtiliter, sublimiter, et nimis terribiliter dici potuissent, cauendum est unicuique, ne hoc quisquam de illa solummodo pace intelligendum putet, que habetur in celis. Quia et Dominus recedens ait: Pacem meam relinquo uobis . Et angeli premittentes: Gloria in excelsis Deo, mox non in celis subiungunt, sed in terra pax hominibus bone uoluntatis . Cogita igitur tecum, o plebs et populus Dei, si ad perpetuam uis peruenire salutem, ut in hoc seculo non fictam, sed ueram habere mutuam studeamus pacem.

 Sed minus fortasse prodesse poterit, libet merito tanta talisque auctoritas causa consilii sufficere debuisset, necesse erit, ut huic assertioni cetera adiungantur, que nequaquam iuste adderentur, si a Deo ab initio catholice fidei data uobis sapientia, sicut oportuit, pro uobis sollicita esse studuisset. Dicit enim Apostolus, Iudei signa petunt, Greci sapientiam querunt , ubi est ergo sapientia uestra, qui propter quamlibet occasionem illud habere contemnitis, sine quo ad regna celestia peruenire nullo modo ualebitis? Et hec non arguendo uel increpando, sed admonendo interim dicimus, ut uos ad interiorem hominem uestrum, in quo Deus per fidem, spem, et caritatem inhabitare consueuit, reuocemus. Quem si ita secundum, ut supra dictum est, sapientiam a Deo uobis datam, cogitare, diligere, uel metuere uultis, mirum est, quomodo cum fratribus inuicem tanto iam tempore scandalum et discordiam habere non metuitis. Ecce etenim, si non amplius,  iam annus est, ex quo hanc inter uos miserrimam dissensionem pullulasse audiuimus. Quam uidelicet discordiam Deo  semper odibilem, diabolo uero, ut ei decet, semper amabilem, omnes antecessores mei ad corrigendum, prout eis possibile fuit, multum laborasse non ignoratur.

Hec in paucis ad excitanda Deo amabilia corda uestra ideo premittere curauimus, ut ea, que uobis studiosius pro salute omnium animarum nostrarum dicenda prouidimus, auctiores [Fort., acutiores. Baron., auidiores] uos ad audiendum et per omnia sollicitos in Domino redderemus. Sed sicut non solum sacra auctoritate discimus, uerum quoque et humana quotidiana bene consuetudine agendo cernimus, quia arbor fructus malos faciens, nullo modo salubrius exstirpatur, quam si radicitus euellatur, melius sepe dictam discordiam uestram omnipotente Domino opitulante una uobiscum, qui huic miserrime nimiumque  infelici conditioni prostrati non succumbitis, sed auctoritate bonorum omnium Domino Deo tante spurcitie celso in cacumine preeminentis corrigere ualemus, si que sit huius perditionis origo uel fomes detegendo pandamus.

Nullus nempe sana sapientium fideliumque in Domino fratrum uestrorum dubitare permittitur, esse plures in hac sancta et a Deo conseruanda Ecclesia, qui tante miserie succumbere dedignentur, licet eis manus humana ualidior, ne id, quod exinde iustum esse non dubitant, restaurare uel perficere ualeant, obsistat. Quamobrem amabiliter ammonendi estis, ut totis uiribus omnipotentem Dominum exorare studeatis, ut tantam ab hoc regno infelicitatem amouere iubeat, et illam, quam mundus dare non potest, pacem sua uobis immensa clementia concedat.

Et quia tante auctoritatis ordo, uel tante sublimitatis ratio necdum poscebat, ut priusquam illa omnia, que merito premittenda erant, preponerentur, ut  facilius quouis in loco secundum sui qualitatem haberentur illa, quibus salua fide, spe, uel caritate totius Ecclesie status carere potuisset, propter satisfactionem tamen in hoc opere laborantium principalis huius sepedicte discordie uestre, causa imaginum exstitisse traditur. Eiusdem quoque cause origo in eo contigisse fertur, quod imperator considerans quosdam in eadem plebe indiscreto zelo inflammatos ultra quam oportuisset, uel unquam prius actum esset, in imaginum cultura, ueneratione uel adoratione ultra progredere, quam ut antea unquam in uniuersa Ecclesia factum esset, uolens ut tunc sibi cum illis, qui ei fauebant, eamdem superstitionem qualiscunque esset, ab Ecclesia penitus amoueret, postposita hac in re salubri discretione sine qua omnis humane actionis uirtus in uitium uertitur, elegit premissam superstitionem aliter emendari non posse, nisi omnes imagines penitus delerentur. Atqui si ita erat, ut dictum est, illicitum cultum in hominibus, uel ab hominibus compescendum erat, non in imaginum  destructione, que nichil peccauerunt; imo eo sensu, quo supra premissum est, scientibus pro pia memoria, nescientibus uero pro doctrina utiles erant infrangendo [infringendo] uel dissipando sinistram extendit pro dextera. Et qui ita hac in re incautos reducere debuit, sicut forte, quia recens erat causa, facillime potuit, instigante qui nunc late patet, ecclesiastice pacis uel caritatis inimico.

Hanc ei ac si [etsi] luculentissimam ostendit semitam, heu quam longe ab illa sinistris anfractibus incedentem, que de semetipso ait: Ego sum uia, ueritas, et uita , quid putas quam dulcia quamque religiosissima, imo sanctissima satagebat fingere itinera, ut per illa ad hec, que nunc omnes plangimus, pertrahere potuisset dissidia? Sed nec hoc ullo modo aliter estimatur peragere potuisse, nisi illum prius cum sequacibus suis illius impie dulcedinis demulcendo cor tangeret, cuius idem diabolus pestifero telo perforatus, de celo merito cecidisset.

 Sed quid agimus, quid dicimus? Ad comparationem namque malorum omnium, que hic congruente spatio, quod omnino non deest, non solum de diabolo, sed etiam de ipso imperatore cum fautoribus suis dici poterant, nichil est quod dicimus. Uniuersa denique mala, que ex eo usque in presentem diem per huiusmodi discordiam in uobis perpetrata sunt, hinc sumpsere principium. Quamuis enim propter singultum plorationis tacere non permittamus, licet propter arctissimum temporis spatium, et propter innormitatem earumdem miseriarum, ut lugentibus mos est, innumera ad dicendum flebilia occurrerint, paucis ad inchoationem huius infelicitatis redire [agere] placet, ut contueamur diabolum in huius uite excursu in biuio stantem, ubi imperator e duobus unum ad eligendum indeclinabiliter cogitur, aut cultui illicito fauendo imaginibus contra ius ecclesiasticum ceruicem flectere, aut certe huiusmodi  cultoribus contradicendo, uel non fauendo ingratus existere; et qui facilius poterat ad imitationem antiquorum principum uel patrum suorum, et istos ab illicito cultu reuocare, et cum ceteris omnibus morem antiquum sine offensione Dei prosequentibus pacem uel caritatem leniter retinere, persuasit eum predictus pacis semper et caritatis inimicus, illud iter in destruendis imaginibus arripere, per quod omnes per discretionem sane sapientes atque seruantes perturbando confunderet, et illos, qui sepe dicta discretione uel temperantia, que una de cardinalibus ecclesiasticis uirtutibus esse cognoscitur, spreta, elegit ultra quam unquam Deo placuit, uel placere debeat, imaginum cultui deseruire, ut eisdem, qui hoc electum habebant, potuisset placere. Non considerans illud quod terribiliter scriptum est: Qui hominibus placent confusi sunt, quoniam Deus spreuit illos .

Sicque factum est, ut ex die illo ab eodem antiquo  semper Deo placens populo fidelium exilia non cessarent, cruces et cruciatus non quiescerent, et, ut fertur, membrorum detruncationes, ipsa etiam homicidia, causa earumdem imaginum, nimia perpetrata sint. Et hec diu cucurrerunt, quousque idem humani generis antiquus hostis, quasi in hac parte satiatus, conuertit se ad alia perditionis argumenta, ut denuo suscitaret sibi contra cultores imaginum, Herenam uidelicet cum filio, tam pestifera illusione decipiens, ut absque ulla misericordia uel metus superinspicientis omnipotentis Dei maiestate, talis ab eis promulgaretur sententia, ut omnis homo eorum ditioni subiectus imagines adoraret, aut certe exsilio penisue diuersis cruciaretur, et si non acquiesceret, ab uniuersali Ecclesia anathematis uinculo sequestratus religaretur. Sed quid nunc denuo e diuerso agat, ad priorem iterum recurrens semitam, presentem denuo incitans imperatorem, ut eas pictas uel scriptas habere quempiam uolendo  permittat. Quis igitur tam eloquens sub celo habetur, qui hanc pestiferam cladem enumerare preualeat? Quis tam ferrea habeat precordia, cui non dico scribendi, uerum quoque per defectum lacrymarum uocem non tollat eiulandi?


. . . . . . . . . cetera desunt. . . . . . . . . . .



Epistola Ludouici et Lotharii ad Eugenium papam.

Sanctissimo ac reuerendissimo domino et in Christo patri Eugenio summo pontifici, et uniuersali pape HLudouicus et HLudarius, diuina ordinante prouidentia imperatores et Augusti, spiritales filii uestri sempiternam in Domino nostro Iesu Christo salutem.

Quia ueraciter nos debitores esse cognouimus, ut his quibus regimen ecclesiarum, et ouium Dominicarum cura commissa est, in omnibus causis ad diuinum cultum pertinentibus opem atque auxilium pro qualitate uirium nostrarum et intellectus nostri  capacitate feramus. Idcirco pretermittere nequiuimus, quin tunc, quando legati Grecorum nobis manifestauerunt, qualem ad uos deberent perferre legationem, summa cura ac sollicitudine tractaremus, quale uobis adiutorium in hoc negotio cum Dei auxilio exhibere potuissemus. Et ob hoc a uestra sanctitate petimus, ut sacerdotibus nostris liceret de libris sanctorum Patrum sententias querere atque colligere, que ad eamdem rem, pro qua idem legati uos consulturi erant, ueraciter definiendam conuenire potuissent.

Quas cum illi iuxta concessam etiam a uobis licentiam solerter inquirerent, et diuina opitulante gratia quidquid inuenire tam breui temporis spatio potuerunt, collegissent, nobis ea perlegenda direxerunt. Quibus perlectis, ea uestre sanctitati legenda atque examinanda per hos legatos nostros Ieremiam scilicet et Ionam, uenerabiles episcopos, mittere curauimus. Cum quibus si uestra paternitas dignum  duxerit, de eadem legatione, que in Greciam a uobis mittenda est non inutilem, sed potius proficuam collationem habere potestis, quia et in sacris sunt litteris admodum eruditi, et in rationibus disputatoriis non minimum exercitati. Quos non ob hoc ad uestre almitatis presentiam commemoratis sententiarum collectionibus misimus, ut hic aliquo uelut magisterii officio fungerentur, aut huc docendi gratia directi putarentur, quia sicut iam commemorati sumus, nos debitores exsistere, ut huic sacratissime sedi in quibuscunque negotiis auxilium ferre debeamus. Ideo et hos missos, et quas deferunt litteras, si quid uobis adiutorii conferre potuissent, mittere dignum duximus. Hos uestre sanctitati commendamus, ut et benignam apud uos receptionem, et familiariter uobiscum loquendi locum inueniant.

Nouit quippe sanctitas uestra qualiter populus Grecorum in hac imaginum ueneratione diuisus sit. Ideo rogamus, ut almitas uestra curam et diligentiam  adhibere dignetur, quomodo per uestram saluberrimam doctrinam atque admonitionem magis ad concordiam et unitatem reuocetur, quam propter hoc ad maiorem discordiam et dissensionem impellatur. Et ideo cautissime considerare debetis, ut legatio uestra, quam illuc dirigere disponitis, tanta prudentia, tantoque moderamine suffulta sit, ut a nemine neque a Greco neque Romano iuste ualeat reprehendi; sed talis sit, qualem semper decet in omnibus causis ab ista sacratissima sede proficisci. Et si uestre sanctitati placet, ut pro hac ipsa legatione missi nostri simul cum uestris illas in partes dirigantur, et hoc nos tempore congruo scire permittite. Et non solum hoc, sed etiam si ituri sunt, ubi et quando cum uestris missis se iungere debeant. Non ideo tamen de nostris missis illuc dirigendis interrogamus, quasi necessarium nobis uideatur, aut nos uestros missos hanc legationem per se perficere dubitemus, sed potius propter hoc eos uobis offerimus ut sciatis nos in omnibus esse  paratos, que huius sacratissime sedis necessitas aut uoluntas postulauerit. Optamus sanctam et uenerabilem, ac piam paternitatem uestram, semper in Christo bene ualere, et nostri ac nostrorum omnium in sacrosanctis orationibus meminisse, sanctissime ac beatissime Pater.



Ieremie et Ione uenerabilibus episcopis in Domino salutem.

uenerunt ad presentiam nostram Halitgarius et Amalarius episcopi uIII Idus Decembr. deferentes collectiones de libris sanctorum Patrum, quas in conuentu apud Parisios habito simul positi collegistis, quas etiam coram nobis perlegi fecimus. Et quia placuerunt, ad id, propter quod collecte sunt, necessarie atque utiles a nobis iudicantur, sub omni celeritate censuimus dirigendas. Idcirco admonendo precipimus solertie uestre ut priusquam de his aliquid Domino apostolico indicetis, diligenti  cura eadem uos recensere curetis; et ea que melius et aptius presenti negotio conuenire inueneritis, excerpere atque describere, illique ad legendum offerre studeatis. Quia enim, ut nostis, nos ab eo petere uoluimus licentiam, quatenus has collectiones a sacerdotibus nostris fieri permitteret, et ideo non poterit pretermitti, quin ostendatur, quod ex ipsius permissione collectum est.

Illud tamen summopere preuidete, ut ea illi de his ostendatis, que rationi de imaginibus habende per omnia conueniunt, et quod ipse uel sui minime reiicere ualeant. Sed et uos ipsi tam patienter ac modeste cum eo de hac causa disputationem habeatis, ut summopere caueatis, ne nimis ei resistendo eum in aliquam irreuocabilem pertinaciam incidere compellatis, sed paulatim uerbis eius quasi obsequendo magis quam aperte resistendo ad mensuram, que in habendis imaginibus tenenda est, eum deducere ualeatis. Et ideo potius efficere contendatis,  ut negotium, de quo agitur, ad meliorem quam ad peiorem statum cum Dei adiutorio perducatur.

Postquam uero hanc rationem de earumdem imaginum causa consummaueritis, si tamen hoc ad nichilum Romana pertinacia permiserit, ut ratio inter uos habita, aliquo bono et conuenienti fine claudatur, et ille uobis indicauerit, quod legatos suos ob eamdem causam in Greciam permittere uelit, uolumus, ut eum interrogetis, si ei placeat, ut nostri legati pariter cum suis in Greciam pergant. Et si hoc ei melius uisum fuerit, seque hoc omnino uelle responderit,  tunc uolumus, ut sub omni festinatione litteris uestris a uobis ad nos directis nos inde certos faciatis, simulque et de uestro aduentu ad nos, ut eo tempore, quo uos ad nostram ueneritis presentiam, Halitgarium et Amalarium nobiscum inueniatis. uos autem cum domino apostolico considerate, ubi ille uel quando uelit, ut sui ac nostri legati ad naues conscendendas se iungere debeant, et hoc nobis per uosmetipsos cum, Deo uolente, ueneritis, annuntiare potestis.





BEATI CAROLI MAGNI IMPERATORIS SCRIPTA. SECTIO TERTIA.---CARMINA.



[a 2Kb] CARMEN PRIMUM. AD ADRIANUM PAPAM.



Adriano summo pape, papeque beato;
   Rex Carolus salue mando, ualeque, Pater
Presul apostolice munus hoc [L., isthoc] sume cathedre,
   uile foris uisu, stemma sed intus habens.
Organa Dauidico gestant modulantia plectro,
   Continet et lyricos, suauisonosque modos.
Hec tua, Christe, chelys miracula concinit alma,
   Qui clauem Dauid, sceptra domumque [Ms., donumque] tenes.
Mystica septeno fuerant hec trusa sigillo
   Carmina, ni Christus panderet ista Deus.
 Hoc uobis ideo munus pie dedo sacerdos,
   Filius ut mentem Patris adire queam.
Ac memorare mei precibus sanctisque piisque,
   Hoc donum exiguum sepe tenendo manu.
Et quanquam modico niteat splendore libellus,
   Dauidis placeat celsa camena tibi.
Riuulus iste meus teneatur flumine uestro,
   Floriferumque nemus floscula nostra petant.
 Incolumis uigeas, rector, per tempora longa
   Ecclesiamque Dei dogmatis arte regas.



CARMEN II. [b 2Kb] EPITAPHIUM ADRIANI I PAPAE, Quo Carolus Magnus sepulcrum ipsius decorauit.



Hic Pater Ecclesie, Rome decus, inclytus auctor
   Adrianus requiem papa beatus habet.
uir, cui uita Deus, pietas lex, gloria Christus,
   Pastor apostolicus, promptus ad omne bonum.
Nobilis ex magna genitus iam gente parentum,
   Sed sacris longe nobilior meritis.
Exornare studens deuoto pectore pastor
   Semper ubique suo templa sacrata Deo.
 Ecclesias donis, populos et dogmate sancto
   Imbuit, et cunctis pandit ad astra uiam.
Pauperibus largus, nulli pietate secundus,
   Et pro plebe sacris peruigil in precibus,
Doctrinis. Opibus, muris erexerat arces,
   Urbs caput orbis, honor inclyta Roma, tuas.
Mors cui nil nocuit, Christi que morte perempta est,
   Ianua sed uite mors melioris erat.
 Post Patrem lacrymans Edit., lacrymis] Carolus hec carmina scripsi.
   Tu mini dulcis amor, te modo plango, Pater.
Tu memor esto mei, sequitur te mens mea semper.
   Cum Christo teneas regna beata poli.
Te clerus [Edit., clarus] populus magno dilexit amore,
   Omnibus unus amor, optime presul, eras.
Nomina iungo simul titulis, clarissime [Edit., carissime], nostra.
   Adrianus, Carolus, rex ego, tuque Pater.
Quisque legas uersus, deuoto pectore supplex,
   Amborum mitis, dic, miserere Deus.
[a 1Kb] Hec tua nunc teneat requies, carissime, membra,
   Cum sanctis anima gaudeat alma Dei.
 Ultima quippe tuas donec tuba clamet in aures,
   Principe cum Petro surge uidere Deum.
Auditurus eris uocem, scio, Iudicis almam:
   Intra nunc Domini gaudia magna tui.
Tum memor esto tui nati, Pater optime, posco;
   Cum Patre, dic, natus pergat et iste meus.
O pete regna, Pater felix, celestia Christi,
   Inde tuum precibus auxiliare gregem.
Dum sol ignicomo rutilis splendescit ab axe,
   Laus tua, sancte Pater, semper in orbe manet.


uersus sequentes ad epitaphium Adriani pape adiuncti sunt ex codice manuscripto peruetusto in collegio Ratisbonensi asseruato. Illos uersus excepimus ex Frobenio inter ADDENDA et SUPPLENDA ad beati Alcuini Opera, tom. II, pag. 614. EDIT.


 Quamuis digna tuis non sint, Pater, ista sepulcris.
   Nec titulis egeat clarificata fides:
Sume tamen laudes, quas Petri captus amore
   Extremo ueniens hospes ab orbe legat.
Sanasti patrie laceratum scismate corpus,
   Restituens propriis membra reuulsa locis.
Imperio deuicta pio tibi Grecia cessit,
   Amissam gaudens se reparasse fidem.
Africa letatur, multos captiua per annos,
   Pontifices precibus promeruisse tuis.
Hec ego Siluerius, quamuis mihi dura, notaui,
   Ut possent tumulis fixa manere diu.



[b 1Kb] CARMEN III. AD ALCUINUM.



Rex Carolus gaudens de te, Pater atque magister,
uersibus his paucis eternam posco [Edit., in Christo] salutem.
Mens mea mellifluo, fateor, congaudet amore,
Doctor amate, tui; uolui quapropter in odis,
O uenerande, tuam musis solare senectam.
Te quoque te cupiens imperante agnoscere Christo,
 Nos nostrosque simul sanos nunc esse fideles,
Perpetuis optans tete gaudere triumphis,
Inque Dei cultu uigeas uirtutibus almis,
In meliora tenens sancte uestigia uite,
Donec et etherei uenias ad culmina regni,
Congaudens sanctis Christo sociatus in euum.
Meque tuis precibus mecum rape, queso, magister
Ad pia, qua tendis, miserantis culmina Regis.
Qua laus atque decus, species, pax, gloria, lumen
Semper in eternum sanctis sine fine manebit.



[c 1Kb] CARMEN Iu. AD PAULUM TUNC MONACHUM CASSINENSEM.



 Paruula rex Carolus seniori carmina Paulo
   Dilecto fratri mittit honore pio.
Que rapuit calamus subito dictantis amore
   Demandans charte [Edit., caste]: Fer mea uerba cito.
Ad faciem Pauli uenerandam perge per urbes,
   Per montes, siluas, flumina, lustra pete.
Casinum montem Benedicti nomine clarum,
   Pastoris magni precipuique Patris.
Illic quere meum mox per sacra culmina Paulum,
   Illic habitat medio sub grege, credo, Dei.
Inuentumque senem deuota uoce saluta,
   Et dic: Rex Carolus mandat aueto tibi.
Gaudia dicque, reor, nostre sibi magna salutis,
   Gratificam Christi per miserantis opem.
 Atque Pium Patrem rogito tunc semper ubique
   Pro nobis preces ut ferat ille sacras.
Nec non nos fratrum precibus commendet honestis,
   Sum uotis quorum certus adesse Deum.
Quapropter sociis per me mandare salutem
   Perpetue pacis omnibus his placuit.
Ecce ualete simul cuncti iuuenesque senesque,
   Gratia uos Christi protegat atque regat.



[d 1Kb] CARMEN u. AD EUMDEM PAULUM DIACONUM.



Hinc celer egrediens celeri mea charta uolatu,
Per siluas, colles, ualles quoque perpete cursu,
 Alma Deo cari Benedicti tecta require,
Est nam certa quies fessis uenientibus illuc.
Hic olus hospitibus; piscis, hic panis abundat
Pax pia, mens humilis, pulchra et concordia fratrum,
Laus, amor et cultus Christi simul omnibus horis.
Dic Patri et sociis cunctis, saluete, ualete.
Colla mei Pauli gaudendo amplecte benigne.
Dicito multoties, salue, Pater optime, salue.



CARMEN uI. AD EUMDEM PAULUM DIACONUM.



Christe, Pater mundi, secli radiantis origo,
Annue nunc uoto, ut [a 1Kb] queam tua mystica dona
Dicere, que nobis solita clementia [b 1Kb] prestes,
Atque salutiferam Patribus perferre salutem.
Surge, iocosa, ueni, mecum fac, fistula, uersus;
Incipe quamprimum meritas persoluere grates,
Et cordis plectro tu dic uale fratribus almis
Dulcia qui nobis doctrine mella ministrant,
Carminibusque suis permulcent pectora nostra.
Curre per Ausonie, non segnis epistola, [c 1Kb] campos,
Atque meo Petro chartam [d 1Kb] dilecto salutem
Gratificas laudes dic et, pro carmine leto
 Quod mihi iam dudum placidum direxerit ille.
Inde per egregiam [e 1Kb] . . . . . . presulis edem
Adriani, tandem Petri loca sancta rogando,
Pro me proque meis [f 1Kb] uisitata relinque [g 1Kb] silentes.
Hinc celer egrediens facili, mea charta, uolatu
Per syluas, colles, ualles quoque prepete cursu,
Alma Deo cari Benedicti tecta require,
Colla mei Pauli persepe amplecte benigne:
Est nam certa quies fessis uenientibus illuc;
Hic olus hospitibus, pisces, hic panis abundans,
Pax pia, mens humilis, pulchra et concordia fratrum,
Laus, amor et cultus Christi simul omnibus horis:
Dic Patri et sociis cunctis: Saluete, ualete.



CARMEN uII. CAROLUS MAGNUS AD LECTOREM MANUSCRIPTI QUEM IPSE MENDIS PURGAuERAT.



Codicis huius ouans uolui confringere penna
[h 1Kb] Spinas, quas animo [i 1Kb] scriptor congessit inerti
Quique legis, precibus pro me pulsare Tonantem
Digneris, ualeam [i 1Kb] si Christi uiuere regno.



CARMEN uIII. uersus inscripti libro Euangeliorum quem iussu Caroli scripsit Godescalcus anno 781 ad opus ecclesie sancti Saturnini Tolosani.



Orbe bonus toto passim laudabilis heros,
 Inclytus in regno, fretus celestibus armis,
Laude triumphator, dudum supra ethera notus,
Iure patrum solio feliciter inditus heres,
Pacificus rector, potens dominator et equus
Preclarus multis, humili pietate superbus,
Prouidus ac sapiens, studiosus in arte librorum,
Iustitie custos rectus, uerusque satelles,
Pauperibus largus, miseris solatia prestans,
Plenus amore Dei, et Christi compulsus amore,
Septenis dum aperit felix bis fascibus annum,
Hoc opus eximium Francorum scribere Karlus
Rex pius, egregia Hildegar cum coniuge, iussit:
Quorum saluifico tueatur nomine uitas
Rex regum Dominus, celorum gloria, Christus.
Ultimus hoc famulus studuit complere Godescal,
 Tempore uernali transcensis Alpibus ipse
Urbem Romuleam uoluit quo uisere consul,
Ut Petrum sedemque Petri rex cerneret, atque
Plurima celsithrono deferret munera Christo.
Multa peregrinis concessit dona misellis,
Annua tunc ibidem celebrans solemnia Pasche.
Presulis officio tunc Adrianus functus in aruis
Culmen apostolicum Romana rexit in urbe.
Principis hic Caroli claris natalibus auctam
Karlmannam sobolem mutato nomine Pippin
Fonte renascentem, et sacro baptismate lotum
Extulit oblatum sacratis compater undis.
Septies expletus fuerat centesimus annus,
Octies undecimo sol cumque currerat astro,
Ex quo Christus iehsu secla beauerat ortu,
 Exuerat totum et tetra caligine mundum.



CARMEN IX. DE ROLANDO SUO EXSTINCTO.



Tu patriam repetis, tristi nos orbe relinquis,
   Te tenet aula nitens, nos lacrymosa dies.
Sex qui lustra gerens, octo bonus insuper annos,
   Ereptus terre iustus ad astra redis.
Ad paradisiacas epulas te ciue reducto,
   Unde gemit mundus, gaudet honore polus.





APPENDICULA AD SCRIPTA B. CAROLI MAGNI. Caroli Magni imperatoris [a 1Kb] sermo de fundatione Aquisgranensis basilice Mariane, illiusque consecratione per Leonem III papam.


 Ego Carolus, qui Deo fauente curam regni gero, et Romanorum imperator existo, consilio principum regni nostri, episcoporum, ducum, marchionum ac comitum, rogatu uero tam liberorum quam seruorum, in plurimo generali conuentu, in diuersis locis regni nostri habito, discussi, prout iustius et melius cunctis uidebatur, primum de lege sanctarum ecclesiarum, de reddendis iustitiis episcoporum, de uita et iure presbyterorum ac clericorum, et hec omnia iudicio et assensu nostro, secundum instituta patrum meorum corroboraui, firmaui et auxi, nichil de his minuens, que catholici uiri recte atque legitime uiuere uolentes, ad obseruandum spirituali ac seculari decreto bonum et utile contulerint.

 Deinde prout cunctis placuit prudentioribus regni nostri, legem Saxonum, Noricorum, Sueuorum, Francorum, Ripuariorum, Salicorum [b 1Kb] , sicut mos et potestas imperatorum est, et omnium antecessorum meorum semper fuit, distinxi, distinctam sub auctoritate regia et imperatoria stabiliui, non ex mea adinuentione aut corde prolatam, sed communi consilio et generali conuentu totius Gallie a me renouatam, et in melius auctam, sicut patres et predecessores mei fecisse perhibentur. Scitis enim, et neminem latet, quia quidquid ab imperatoribus et regibus preceptum et decretum est, semper ratum et pro lege tenendum est, ne quod ab uniuersis sensatis et iusta satis discretione uiuere uolentibus imperatum et actum est, et nostra imperatoria et regia maiestate confirmatum et solidatum, uioletur.

Nunc, patres, fratres et amici, fautores et coadiutores glorie regni nostri, de omnibus statutis patris mei Pipini, que ad utilitatem et honorem sancte  ecclesie firmari ac renouari petistis, que ad defensionem secularium rerum et legum stabiliri quesistis, nichil minui nec abnui, sed in melius ampliaui, omnium sanis consiliis acquieui, et fui in medio uestrum quasi unus de querentibus et petentibus equitatem legis, nulli contradicens aut et recte petitioni. Ergo uestri decreti et petitionis uoluntarius exstiti, uos quasi patres et fratres audiui: nunc queso ut mee petitionis et intentionis non solum auditores, sed et beneuoli factores fieri uelitis. Nec quod indecens aut intolerabile si quero, sed quod tota Gallia, et uniuersi principes potius concedere quam negare debent.

Nostis qualiter ad locum, qui Aquis, ab aquarum calidarum aptatione, traxit uocabulum, solito more, uenandi causa ingressus, sed perplexione syluarum, errore quoque uiarum, a sociis sequestratus ueni, thermas calidorum fontium et palatia inibi reperi, que quondam Granus [c 1Kb] , unus de Romanis principibus, frater Neronis et Agrippe, a principio construxerat.  Que longa uetustate deserta ac demolita,  frutetis quoque ac uepribus occupata nunc renouaui, pede equi nostri in quo sedi inter saltus, riuis aquarum calidarum perceptis et repertis. Sed et ibidem monasterium Marie matri Domini nostri Iesu Christi omni labore ac sumptu quo potui, edificaui, lapidibus ex marmore pretioso adornaui, quod Domino adiuuante et cooperante sic formam suscepit, ut nullum ipsi queat equiparari.

Itaque tam egregio opere huius basilice, non solum pro uoto meo et desiderio, uerum ex diuina gratia ad unguem peracto, pignora apostolorum, martyrum, confessorum, uirginum, a diuersis terris et regnis et precipue Grecorum collegi, que huic sancto intuli loco, ut eorum suffragiis regnum firmetur et peccatorum indulgentia condonetur. Preterea a Domino Leone [d 1Kb] Romano pontifice huius templi consecrationem et dedicationem fieri impetraui, pre nimia deuotione quam erga idem opus habui, et sanctorum pignora, que ibi recondita meo studio et  elaboratu habentur. Decebat enim ut idem templum, quod cunctis monasticis edificiis in regno nostro forma et structura preesse uidetur, in honorem sancte Dei genitricis, a nobis regali studio fundatum, dignitate consecrationis precelleret, sicut ipsa uirgo super omnes choros sanctorum precellens exaltata est: et ideo domnum apostolicum, qui omnes precellit ecclesiasticos gradus, ad consecrandum et dedicandum ex sola cordis mei consideratione elegi et acciui. Acciui etiam cum illo Romanos cardinales, episcopos Italie quoque quam plures et Gallie, simulque abbates et cuiusque ordinis clerum multum, qui huic sacre dedicationi interessent. Acciti sunt etiam multi Romani principes, prefectura et qualicunque dignitate promoti, ad id solemne, duces, marchiones, comites, principes regni nostri tam Italie quam Saxonie, tam Bauarie quam Alemannie, et utriusque Francie tam Orientalis quam Occidentalis [e 1Kb] , in omnibus uoto meo et desiderio obsequentes.

Illic uero domno apostolico et omnibus predictis  nobilibus et egregiis personis congregatis, merui ab omnibus obtinere, pre diuina deuotione quam erga ipsum locum et matrem Domini nostri Iesu Christi habebam, ut in templo eodem sedes regia locaretur, et locus regalis et caput Gallie trans Alpes haberetur, ac in ipsa sede reges successores et heredes regni initiarentur, et sic initiati iure dehinc imperatoriam maiestatem Rome, sine ulla contradictione, planius assequerentur. Confirmatum et sancitum est hoc a domno Leone Romano pontifice, et a me Carolo Romanorum imperatore Augusto et primo auctore huius templi et loci, quatenus ratum et inconuulsum hoc statutum et decretum nostrum maneat, et hic sedes regni trans Alpes habeatur, sitque caput omnium ciuitatum et prouinciarum Gallie.

Decreuimus etiam ex assensu et beneuolentia omnium principum regni, qui ad hoc festum dedicationis conuenerant, ut locum et sedem regiam pro murali presidio contra omnes turbines, episcopi,  duces, marchiones, comites, omnes principes Gallie,  fideles regni, tueantur, semper locum hunc uenerantes. Decreuimus etiam si que iniuria aut uersutia contra leges quas statuimus surrexerit, libero aut seruo nocere tentauerit, Aquis ad hanc regiam sedem quam fecimus caput Gallie ueniat, ueniant iudices et defensores loci, et cum equitate legis cause decernantur, status legis resurgat, iniuria condemnetur, et iustitia reformetur.

Nunc ergo quia locum hunc maiestate regie sedis, domni apostolici decreto, et nostra imperiali potentia, nostro assensu exaltauimus, honestate uero huius templi et plurimorum sanctorum ueneratione  magnificauimus, decet nec incongruum uidetur   ut petitio mea, cuius uos non solum auditores, sed beneuolos factores fieri exoraui, apud uos obtineat, quatenus non solum clerici et laici, loci huius indigene, sed et omnes incole et aduene, hic inhabitare uolentes, presentes et futuri, sub tuta et libera lege sine omni seruili conditione uitam agant, ac omnes pariter, ex auis et atauis ad hanc sedem pertinentes, licet alibi moram facientes, ab hac lege quam dictauero in presentiarum, a nullo successore nostro uel ab aliquo machinatore, legum subuersore, infringantur, nunquam de manu regis alicui persone nobili  uel ignobili in beneficio tradantur.



Appendix AD OPERA OMNIA BEATI CAROLI MAGNI.





CAROLINA SIuE uARIA AD CAROLI MAGNI GESTA, CULTUM, FAMAM ET LAUDES PERTINENTIA. SECTIO PRIMA.---LITURGICA.



I. De beati Caroli publica ueneratione.



1. Colitur consuetis diuorum honoribus sacrisque anniuersariis Carolus Magnus Francorum rex, primusque, reuocata quarto demum seculo in Occidentem imperii dignitate, Romanorum imperator. Relatum in sacras tabulas illius est nomen a Guidone Cremensi, Paschale III dicto: qui licet, Alexandro III Ecclesiam catholicam legitime administrante, schismaticorum factione Frederico Aenobarbo Cesari adherente, preter ius fasque papa appellatus sit; Carolus tamen, propter illustria benefacta, et antea fortassis, et post saltem, conniuentibus Romanis pontificibus, diuus habitus est: templa illi dicata, officii ecclesiastici impensa celebritas.

2. Quod ita Henricus Spondanus Apameorum episcopus in Epitome Annalium Baronii, anno 814, n. 5, declarat: »Si que de ipso scripta sunt spectes,  dignum uirtutum exemplar intueberis, religionisque omnibus absolutum numeris simulacrum, cui nec  qui precesserunt uel postea successerunt imperatores, equari penitus ualeant. Sed nec in moribus haberet equalem, nisi coniugalem castitatem concubinarum introductione fedasset. uerum posterior maculas istas penitentia abstersit, dum senilem carnem suam cilicino super nudum corpus inherente iugiter indumento attriuit. Cuius quidem egregiarum uirtutum merito, Ecclesia Gallicana eiusdem natalem diem celebrat: eumdemque sub Frederico imperatore, Paschalis papa dictus in numerum sanctorum ascripsit. Sed quod is haud legitimus fuit pontifex, eiusmodi canonisatio non est recepta ab Ecclesia Romana. Quod tamen non reperiantur legitimi pontifices eam impugnasse, res sic tacita permissione, siue tolerantia, perseuerauit, ut in propria ecclesia, ubi sepultus fuit, coleretur.  Ita enim canonum precipui interpretes declararunt. Propagatus autem postea noscitur eius cultus in alias Ecclesias Gallie, Belgii atque Germanie, in quibus idem Carolus sanctitatis titulo colitur, fauentque scripta plurimorum rerum Francicarum historicorum.« Hec Spondanus.

3. uidimus certe complurium Ecclesiarum breuiaria, in quibus XXuIII Ianuarii colitur sanctus Carolus, imperator, uel IX lectionum officio uel trium. Et in Ecclesia quidem Mindensi hec recitatur publica eo die precatio: Deus, qui superabundanti fecunditate bonitatis tue beatum Carolum Magnum imperatorem et confessorem tuum, deposito carnis uelamine, beate immortalitatis gloria sublimasti, concede propitius, ut quem ad laudem et gloriam nominis tui honore imperii exaltasti in terris, pium ac propitium intercessorem semper habere mereamur in celis. Per Dominum. Par ei antiquo Parisiensi Breuiario, Rhemensi, Rothomagensi, Osnabrugensi, Tornacensi, aliisque honos habetur. In Rothomagensi hec legitur  oratio, que et de sancto Ludouico Rege: Deus, qui beatum Carolum confessorem tuum de terreno regno ad celestis regni gloriam transtulisti, eius, quesumus, meritis et intercessione, Regis regum Iesu Christi Filii tui facias nos esse consortes. Per eumdem Dominum.

4. Exstat et in plurimis Martyrologiis consignatum Caroli nomen. Antiquissimum est quod a Rabano sub Lothario Caroli nepote compositum creditur: in quo solum id habetur: »Obiit Carolus.« Brugense ms.: »Ipso die depositio domini Caroli Magni imperatoris.« Ms. sancti Lamberti Leodii: »Eodem die Caroli Magni imperatoris.« In ms. imperialis monasterii sancti Maximini Treuiris, quod alioquin fere Rabani Martyrologio, ab Henrico Canisio publicato, in omnibus respondet, Caroli nulla mentio est. uerum in Necrologio atque in anniuersariorum Catalogo ista habentur: »Carolus Magnus  imperator, qui dedit huic Ecclesie tres curtes, id est, Stensele, Luniciacum, Wimariskirca.« Wandelbertus hoc die:

Lux, decus, orbis amor, patrie cultusque dolorque,
Excelso imperii caput exaltatus honore,
Tum Carolus migrans Ludouico sceptra relinquit.
Martyrologium Usuardi Parisiis excusum an. 1536: »Item sancti Caroli imperatoris.« Ferrarius: »Aquisgrani sancti Caroli Magni. uaria mss. Belgica, tum Latina, tum Teutonica lingua: Apud Aquasgrani, depositio sancti Caroli regis Francorum et imperatoris Romanorum.«

5. MS. Florarium: »Aquisgrani depositio beati Caroli imperatoris Romanorum, regis Francorum, et lucis Brabantinorum, qui pro magnitudine operum cognominatus est Magnus. Ab hoc denominatur inclyta stirps Carolidarum, qua generosior et religiosior, excepta genealogia Christi, non prodiit ulla sub celo. Obiit anno salutis 814, etatis sue 71.«  Ex hac immodica Carolidarum, siue Carlingorum, laudatione, et ducis Brabantinorum appellatione, coniicere licet auctorem illius Florarii Brabantinum fuisse. At neque peculiari quopiam iure aut titulo, prouinciam, que Belgicarum dignitate princeps, Brabantia appellatur, possedisse rexisseue, antequam patri in regnum succederet, legitur Carolus; neque tunc ea Brabantia dicebatur: quam nomenclationem multo post usurpauere comites Louanienses, qui quod eius ditionis, que Bracbantum antiquis erat dicta, partem possiderent, cetera sui iuris loca Brabantiam, et se inferioris Lotharingie et Brabantie duces uocauere, oriundi ipsi a comitibus Hagnensibus; ab illis uero ceteri propagati Brabantie duces longe celeberrimi, quibus Burgundi, his Austriaci successere. Habuere tamen et Pipinus et Carolus et ceteri illius familie, priuatas in Belgio toto, ac presertim eo tractu qui Brabantia nunc dicitur, possessiones, siue allodialia, ut uocant, bona.

 6. Caroli natalem ita uaria mss. Usuardi nomine insignita, sed in aliis quoque passim ampliata, celebrant. »Apud Aquisgrani depositio sancti Caroli regis Francorum et imperatoris Romanorum, qui regno et imperio suo pacato et dilatato, statu quoque sancte Ecclesie religiose ordinato, et fide studiosissime ampliata, anno Domini octingentesimo quarto decimo, etatis sue septuagesimo primo, regni autem quadragesimo septimo, et imperii quarto decimo transiuit ad Dominum. Hic pro magnitudine operum cognominatus est Magnus.« Eadem fere habent Carthusiani Colon. in addit. ad Usuardum. Aquisgranense Martyrologium citatum a Molano in Natalibus sanctorum Belgii et addit. ad Usuardum: »Eodem die Aquisgrani basilica, natale sancti Caroli confessoris primi de stirpe Francorum, ordinatione diuina, Romanorum Augusti: qui ab ineunte etate sua seculi pompam despiciens, imperialis potentie gladio, et sancte predicationis uerbo, uiteque  salutaris exemplo conuertit Guasconiam, Germaniam atque Galliam. Conuertit quoque ad Dominum Frisiam, Alemanniam, atque triplici tropeo Saxoniam. Aedificauit quoque propriis sumptibus ad laudem et honorem sancte et indiuidue Trinitatis uiginti septem ecclesias, quarum excellentie typhum obtinet Aquensis, presentibus suffragiis gloriosa.« Galesinius: »Aquisgrani in Germania sancti Caroli regis, confessoris. Is multis edificatis augustissimis templis et nationibus ad Christianam religionem a se conuersis, aliisque summo pietatis studio preclare gestis, Magni cognomen adeptus, tum demum in Domino quieuit, in sanctorumque numerum a Paschali pontifice relatus est.« Imo pseudopontifice.

7. Alii quoque Carolum in diuorum fastis honorifice referunt, Ghinius, Mireus, Canisius, Felicius, Maurolycus, et omnium fusissimo elogio Saussaius. Quidam nonnulla de eo predicant, que correctione  egent, ex auctoribus non probate fidei accepta. Ita Maurolycus: »Huc spectat memoria Caroli, cognomento Magni, imperatoris, cuius preclara pro Christo gesta magnopere celebrantur a Turpino Rhemensi episcopo. Nam ex expeditione Hierosolymitana rediens, ex Byzantio partem crucis et clauum et spineam coronam asportauit in Galliam. Quatuor et uiginti monasteria construxit. Quatuor presules, Treuerensem, Coloniensem, Maguntinum et Salzeburgensem, magnis opibus et honoribus dotauit. Et an. salutis 814, an. etatis 71, regni 47, imperii 14, obiit Aquisgrani in Lotharingia.« Eadem fere habet Felicius; plura Martyrol. Germanicum, sed illud uitiose, quod terram sanctam uindicasse eum a Saracenorum seruitute tradit: at plura longe peccat auctor libri qui uiola Sanctorum inscribitur.



II. De Translatione sancti Caroli imperatoris.


 1. Celebris est in Martyrologiis uI Kal. Aug. sancti Caroli memoria, quo die eius eleuate translateque reliquie. Martyrol. Coloniense: »Eodem die translatio beati Caroli Magni imperatoris et confessoris apud Aquisgranum.« Meminerunt et Carthus. Colon. ac Molanus in Addit. ad Usuardum, Canisius, Saussaius. Tempus exprimit ms. Florarium: »Aquisgrani translatio sancti Caroli Magni imperatoris, facta sub Frederico imperatore huius nominis primo, et Alexandro papa huius nominis tertio, anno salutis 1163.« At nondum eo anno successerat Octauiano antipape Guido Cremensis, dictus Paschalis, cuius auctoritate facta dicitur illa translatio, an. 1165.

2. Exstat de ea translatione et canonizatione diploma Frederici I, dicti Aenobarbi, siue Barbarosse, quod ex Petri Beke Aquisgrano, et Autberti Mirei Fastis Belgicis damus. Huic miracula subiicimus ex uita eo ipso tempore scripta. Porro cum Paschalis  antipape auctoritate eleuatum sancti Caroli corpus testetur Fredericus, mirum est apud Ioannem Chapeawillum, t. II, de Episc. Leodiens. ueluti ex magno Chronico Belgico  id factum dici »de uoluntate et mandato Alexandri Pape:« nisi fortassis Alexander id dein, recepto in gratiam Frederico ann. 1177 ratum habuit. Ita ergo habet: »Presulatus huius Alexandri  anno secundo, scilicet anno Domini 1166, de uoluntate et mandato Alexandri pape et omnium cardinalium, quarto Kalendas Ianuarii, presente Frederico imperatore, et multis prelatis, Aquisgrani ossa Caroli Magni imperatoris, a loco ubi quieuerat annis 352, cum magna reuerentia sunt eleuata, et honorifice collocata in feretro argenteo per Raynaldum archiepiscopum Coloniensem, et Alexandrum Leodiensem episcopum, cum multis oblationibus, quas imperator et imperatrix et alii obtulerunt: ubi et canonizatus Carolus et sanctus confessor dictus est.«

 3. Translatum est Osnabrugum sancti Caroli caput. De eo Wernerus Rolewink, lib. de Moribus Westph., part. III, cap. 8: »Post hunc, inquit, gloriosus imperator sanctus Carolus apostolus noster, qui terram hanc plene conuertit ad fidem. Eius caput in Osnaburgis honorabiliter ueneratur, cum sanctis Crispino et Crispiniano et aliis reliquiis pluribus.«



III. Diploma Frederici I imperatoris de eleuatione et canonizatione sancti Caroli.


1. In nomine sancte et indiuidue Trinitatis. Fridericus, diuina fauente clementia, Romanorum imperator semper Augustus. Ex quo primitus, diuina ordinante clementia, imperii Romani fastigia gubernanda suscepimus, uoluntatis nostre atque propositi summum desiderium fuit, ut reges et imperatores  qui nos precesserunt, precipue maximum et gloriosum imperatorem Carolum, quasi formam uiuendi atque subditos regendi [a 1Kb] sequeremur, et sequendo pre oculis semper haberemus: ad cuius imitationem, ius Ecclesiarum, statum reipublice incolumem, et legum integritatem, per totum imperium nostrum seruaremus.

2. Ipse enim tota cordis intentione ad eterne uite premia anhelans, ad dilatandam gloriam Christiani nominis, et cultum diuine religionis propagandum, quot episcopatus constituerit, quot abbatias, quot ecclesias a fundamento erexerit, quantis prediis ac beneficiis illas ditauerit, quantarum largitate eleemosynarum non solum in cismarinis, sed etiam in transmarinis partibus resplenduerit, ipsa eius opera et gestorum uolumina, que plurima et maxima sunt, fide oculata, plenius declarant. In fide quoque Christi dilatanda, et in conuersione gentis barbarice fortis athleta fuit, et uerus apostolus:  sicut Saxonia, et Fresonia, atque Westphalia, [b 1Kb] Hispani quoque testantur, et Wandali, quos ad fidem catholicam uerbo conuertit et gladio. Licet etiam ipsius animum non pertransierit gladius, diuersarum tamen passionum tribulatio, et periculosa certamina, et uoluntas moriendi quotidiana pro conuertendis incredulis, eum martyrem fecit. Nunc uero electum et sanctissimum confessorem eum fatemur et ueneramur in terris, quem in sancta conuersatione uixisse, et pura confessione et uera penitentia ad Dominum migrasse, et inter sanctos confessores, sanctum et uerum confessorem credimus coronatum in celis.

3. Inde est quod nos gloriosis factis et meritis sanctissimi imperatoris Caroli confidenter animati, et sedula petitione karissimi amici nostri [c 1Kb] Henrici regis Anglie inducti, assensu et auctoritate domini Paschalis, et ex consilio uniuersorum principum tam secularium quam ecclesiasticorum, pro eleuatione et exaltatione sanctissimi corporis eius atque canonizatione,  solemnem curiam in natale Domini apud Aquisgranum celebrauimus: ubi corpus eius sanctissimum, pre timore hostis exteri, uel inimici familiaris, caute reconditum, sed diuina reuelatione manifestatum ad laudem et gloriam nominis Christi, et ad corroborationem Romani imperii, et salutem dilecte consortis nostre Beatricis imperatricis et filiorum nostrorum Friderici et Henrici, cum magna frequentia principum, et copiosa multitudine cleri et populi, in hymnis et canticis spiritualibus cum timore et reuerentia eleuauimus et exaltauimus Iu Kalendas Ian.

4. His autem omnibus gloriose peractis, cum in predicto loco, cuius ipse fundator exstiterat, de ipsius loci libertate, institutis legum et pacis atque iustitie, quibus totum orbem rexerat, diligenter inquireremus, ecce fratres eiusdem ecclesie priuilegium sancti Caroli de fundatione et dedicatione ipsius nobilissime ecclesie, et de institutionibus legum  humanarum, et ciuilis iuris eiusdem ciuitatis, nobis in medium protulerunt, quod ne uetustas aboleret, uel ne per obliuionem deperiret, nostra imperiali auctoritate renouauimus. Eiusdem uero priuilegii tenor et institutio talis est.


Priuilegia Aquisgranensibus confirmata.

Letetur igitur et exsultet ineffabili gaudio Aquisgranum,  caput ciuitatum, uenerabilis clerus cum deuotissimo populo, quod in diademate regni, aliis principibus et gloriosis locis speciosissimo ornamento distinctis, in capite corone positum, quasi perlucidarum gemmarum splendore coruscat, et illo singulari et corporali gaudet patrono, qui christiane fidei illustratione, et legis, qua unusquisque uiuere debeat, Romanum decorat imperium. Hec enim mutatio est dextere Excelsi, quod pro Grano, fratre Neronis, fundatorem habet sanctissimum Carolum; pro pagano et scelesto, imperatorem catholicum. Cuius nos, quantum propitia Diuinitas concesserit, pietatis uestigiis inherentes, uenerabilem clerum Aquensem, cum ecclesia sanctissime Dei Genitricis Marie, excellentissimo opere constructa, et omnibus prediis eius, nec non et ipsam ciuitatem Aquisgranum, que caput et sedes regni Teutonici est, una cum omnibus ciuibus eius, tam minoribus quam maioribus, sub nostram imperialem tuitionem suscipimus,  et omnem libertatem et iustitiam, quam sanctissimus Carolus eiusque successores eis dederunt, eis confirmamus: statuentes et lege perpetuo ualitura confirmantes, ut omnes ciues nostri Aquenses per omne Romanum imperium negotiationes suas ab omni telonii, pedagii, curardie, uectigalis exactione liberi, absque omni impedimento, libere exerceant; et sicut sanctissimus Carolus imperator instituit, indigenas huius ciuitatis sacre et libere nemo de seruili conditione impetat; nemo libertate priuare presumat. Insuper omnes ad hanc sedem pertinentes, nullus regum uel imperatorum, ubicunque morentur, alicui persone in feudum concedendi potestatem habeat. Ceterum, ut omnes sanctissime constitutiones beatissimi Caroli totius perennitatis robur obtineat, presentem inde paginam conscribi, et aurea bulla signique nostri charactere signari iussimus.

Signum domini Friderici Romanorum imperatoris. Ego Henricus sacri palatii protonotarius, uice [d 1Kb] Christiani archicancellarii et Moguntine sedis electi,  recognoui.

Datum Aquisgrani, anno Dominice incarnationis millesimo centesimo sexagesimo sexto, indictione decima quarta, sexto Idus Ianuarii, regnante domno Friderico Romanorum imperatore, anno regni eius [e 1Kb] decimo quarto, imperii uero undecimo. Actum in Christo feliciter. Amen.



Iu. Miracula beati Caroli Magni.


1. Fidelis igitur sermo et omni acceptione dignus de uita et moribus signisque celestibus sanctissimi imperatoris Caroli Magni, pro minima gestorum eius parte, inopia librorum nos angustante, productus ad nostri temporis digne memorabiles euentus usque defluxit. Quos etsi opportunitas, congruo nature dicendi ordine oblata, euoluere zelo caritatis impellit. Audiuimus namque, et celebri sermone diu multumque  apud nos uulgatum, idoneorum et fidelium uirorum relatione didicimus nostris temporibus Aquisgrani gloriosum contigisse miraculum, quod ad laudem Dei et beatissimam memoriam orthodoxi Caroli Magni sub silentio premere nullatenus presumpsimus, ne iudicio Dominice pecunie in terram defosse merito arguamur.

2. Fuit igitur in prefata regia ciuitate adolescens  quidam, iuuenis quidem etate, clericus professione, subdiaconus ordine, Guibertus nomine, cuius uita plerumque nimis fuerat dedita inconsulte et intemperanti lasciuie. Accidit autem sorte quadam die prefatum clericum sanctum Aquensem, non orationis causa, sed ex consuetudine sola, intrare ecclesiam: qui etiam ausu temerario, nocturni admissi excessu neglecto, sacrarium contra reuerendam loci eius et clericorum consuetudinem irrumpere presumpsit, et ante uenerandam effigiem uenerabilis Caroli reclinato capite, propter noctis precedentis uigilias, somno dormitionis irreuerenter et infrunite [Id est, imprudenter] oppressus, somnum mortis adinuenit. Repente enim manus quedam, ut uiderunt, qui hoc nobis retulerunt, prefatum iuuenem, super quoddam scrinium in prefato uenerabili oratorio reclinatum, tanta uirtute repulit, longe a loco incircumscripte reclinationis reiecit in opposito aduerse partis. Subito igitur ibidem graui egritudine oppressus, sui  excessus humiliter errorem confessus; pauco dierum numero interposito, diuine ultionis iudicio condemnatus, uiam uniuerse carnis est ingressus: ceteris exemplum debite relinquens reuerentie. Prefatam uero iuste ultionis manum scholares quidam tunc forte presentes uiderunt, et pauidi trepidique ac profugi, quod uiderant uulgauerunt. Quidam etiam diuinitus uisione tali admoniti, secularis uite habitum mutauerunt.

3. Breui autem temporis successu, accidit quemdam uirum, facie uenustum, morum honestate et urbanitate affabilitatis uerendum, Aquisgrani uenire; qui generis quidem schemate clarus merito argui poterat, et possessione rerum fuisse non modicus. Erat uero Theutonicus, ut ipse asserebat, de Theutonica Burgundia oriundus, miles officio, Thiethmarus nomine. Hic igitur, cuiusdam prepotentis comitis terre sue uiolenta inuasione, possessionibus suis iniuste exheredatus, omnibus rebus suis immisericorditer  spoliatus; cum spiritualis aut materialis gladii nusquam imploraret clementiam, ut condignam de damno et iniuria sua reciperet iustitiam, uotiuo affectu, spe firma, fide non ficta, ad iustissimi Caroli, diuina reuelatione admonitus, apud Aquisgrani tandem conuolauit suffragia. Positis igitur, ex abundantia magis cordis quam rerum, ante uenerandam effigiem prefati imperatoris, scriptuosis breuiaribus, in multa ac deuotissima missarum et orationum continuatione, item ieiuniorum irrequieta afflictione, eleemosynarum quoque  largitione, aliquot ibidem expletis diebus, nocturne uisionis consolatorio admonitus oraculo; forte cernuus in multa lacrymarum profusione inter luminaria dormiret medius, ampliori spe et meliori fide roboratus repatriauit. Eodem autem referente, post anni circulum ad beati Caroli gloriosam memoriam reuerso, certissime comperimus quod precibus et meritis iustissimi imperatoris ampliorem iustitie satisfactionem consecutus fuerit, quam uel sperare uel  orare presumpserit. Non solum enim sua plene et integre cum omnimoda satisfactione gloriabatur se recepisse, sed etiam sue possessionis suarumque rerum uiolentum inuasorem, dignas digne ultionis, merite uiolentie penas, sub publico populi testimonio, miserrima morte protestabatur expendisse. Insuper etiam breui successu temporis nullum heredum sui iniuriatoris usquam in terra illa asseruit comparere. Annuatim namque quotquot denuo uixit annis diem memorie beatissimi Caroli deuotissimus obibat. Insuper etiam ad laudem et gloriam tanti sui ultoris liberali munificentia copiosam in pauimento ecclesie plerumque nummorum Basiliensium sparsit pecuniam.

4. Inter tanta namque preclara Dei magnalia, quibus in suo fideli athleta diuina usquequam resplenduit clementia, leta et pene immortali tripudiamus  gaudio, exsultantes in Domino, qui beatissimi sui Caroli beatam uere translationem, sua mirabili uirtute, mirabilis ipse mirabiliter canonizare dignum iudicauit. Cum igitur tam celebrem, tam gloriosam diuine meiestatis operationem ad posteros usque transmittere, quantum in nobis, et scripto eternare, affectu caritatis intendimus: quatenus ubique et semper admiranda Dei potentia constantius et deuotius predicetur. Gloriose etenim quam plura prefate canonizationis insignia sub silentio prementes, aliquid in luce proferendum et late longeque in fines orbis personandum, diuine nutu prouidentie euenisse sub fideli testimonio perscripsimus. Tertia namque nocte post exaltationem karissimi Deo Caroli Magni, tres candele diuinitus accense super pinnaculum templi, mirabili fulgore mirifice fulgurantes, a multis gentibus et populis uise sunt in gaudio exsultationis. Eadem uero tria celestis splendoris luminaria quasi exstincta trina reuolutione  crucem turris eiusdem ecclesie in gyrum ambierunt: et loca longe lateque distantia, noua noui luminis claritate, in nouum noue translationis gaudium stupescente noctis caligine illustrauerunt. O admiranda, o ueneranda sancte Trinitatis trina apparitio! O uere beata canonizationis exsultatio, diuino celitus comprobata testimonio; que trino trium luminum ambitu tertia gloriose est reuelata, et celitus sancte Trinitatis in omnibus oraculo roborata!

5. uere igitur exsultandum et gaudendum sibi constare nouerit in Domino, ille uerus Christi cultor Romanorum imperator Augustus, qui eiusdem translationis in Spiritu sancto fuit auctor, cuius summe Trinitatis Deus tam manifestis indiciis predicatur assertor. Eadem igitur tanta tamque beata reuelatione idem imperator merito exhilaratus et inestimabili repletus gaudio, preter cetera sue imperialis munificentie ampla et larga munera, annuatim decem  marcas ad usus refectorii tam canonicis quam hospitibus clericis obtulit: et hanc suam largitionem firma et perennem in remedium anime sue suorumque instituit.

6. Sed quia iam continua series operis in nostri temporis euentus usque defluxit, finem presenti negotio imponentes, ueniam non cuiusquam prolixitatis, sed circumcise et intercise breuitatis imploramus, eo quod de innumera sanctitatis beatissimi Caroli Magni multitudine perpauca attigimus. uix enim sanctitatis imperatorie, et laudabilium ipsius morum, et celestium signorum in eius gloriam conscriptorum, summa degustauimus. Qua in re id nobis solatium relinquimus, quod Christi fideles in laudem et honorem eiusdem principis constantius et deuotius animatos esse in Domino confidimus, et exemplo nostro lectores et scriptores ad hec et iis similia excitauimus, quibus sine inuidia in iis hiantia supplere interualla annuimus. Consulto uero humane  imperfectionis defectu non in aciem nostre orationis, sed ardentem affectum nostre intentionis pii iudices aduertant et approbent, et qui sperant idem in similibus nostrum sudorem degustent et suppleant. Sunt enim et alia quam plurima, que preterea in gestis Francorum, et ante nostra tempora, nostris quoque diebus diuinis laudibus plena audiuimus et cognouimus, passim et uarie in odorem suauitatis, meritis eiusdem iustissimi imperatoris, mirifice et magnifice obtigisse: quibus omnibus et singulis gloriosus et mirabilis in sancto suo Deus apparuit, et quotidie sue benignitatis fecunda reuelatione apparere non desinit, cui decus, honor et imperium per infinita secula seculorum. Amen.



u. [a 1Kb] Officium in festo sancti Caroli Magni imperatoris et confessoris.

Ad uesperas.


Regali natus de stirpe Deoque probatus Carolus illicite spreuit contagia uite. Psalmi feriales. Cap. Non est inuentus. R\. Te secutus miles. Hym. Iste Confessor. u\. Amauit eum. Ad Magnif. Ant. O spes afflictis, timor hostibus, hostia uictis, regula uirtutis, iuris uia, forma salutis Carole seruorum pia suscipe uota tuorum. Oratio. Deus, qui superabundanti fecunditate bonitatis tue beatum Carolum Magnum imperatorem et confessorem tuum deposito carnis uelamine beate immortalitatis trabea sublimasti, concede nobis supplicibus tuis, ut quem ad laudem et gloriam nominis tui honore imperiali exaltasti in terris, pium ac perpetuum intercessorem  habere mereamur in celis. Per.

Postea fit Comm. de beata Agnete, et de sanct. Maria.

Ad Mat. Inuit. Confessorum regem. Hyms. Iesu Redemptor. In noct. psal. Beatus uir, cum sequentibus, et Psalm. et u\. ut in communi confessorum.

Lectio prima. Cupiens sanctus Carolus Magnus beati Iacobi apostoli monitis obedire, disposuit ire usque in Spaniam, et eam catholice fidei subiugare. Capta uero ciuitate Narbona et munita, in qua Ispania inchoatur, perueniens ad terram Rossilionis, que est principium Cathalonie, Christi auxilium, et beate uirginis Marie humiliter implorauit. R\. Euge, serue bone.

Lectio secunda. Oratione uero completa, intendens in celum uidit beatam Mariam, Christum eius Filium deferentem. uidit etiam beatos Iacobum et Andream manentes unum a dextris, et alium a sinistris. Quos cum inspiceret sanctus Carolus, stupens in splendoribus, percepit beatam uirginem sic loquentem:  Ne paueas, Christi miles Carole, brachium et defensor Ecclesie, quoniam nos tecum in bello erimus, et liberabimus te cum uictoria. R\. Qui me confessus.

Lectio tertia. Sed cum montes transieris Pirineos obsidebis ciuitatem Gerunde et eam licet cum laboribus obtinebis. In qua ad meum honorem et reuerentiam edificabis ecclesiam cathedralem. Benedicam tibi, et dirigam te super omnes milites huius mundi. Et habebis sanctum Iacobum nepotem meum directorem, et totius Ispanie protectorem. Quibus dictis disparuit uisio premonstrata. R\. Sancte Carole. R\. Cum sequentibus Iu et u ut in sancto Benedicto.

Lectio quarta. Tunc sanctus Carolus suum exercitum animauit, et cum in feruore spiritus exercitum infidelium inuasisset, ceperunt terga uertere, et totis uiribus fugere, non ualentes resistere Christianis. Finaliter obtenta uictoria in campo quod dicitur Milet,  edificauit ecclesiam sub inuocatione beati Andree apostoli. In qua nunc religiosorum monasterium est constructum. Captis insuper castris, et uillis uallis Piri et Rossilionis, et ad locum qui dicitur Saclusa sanctus Carolus deuenisset, sciuit regem Marcilium iterum fuisse inclusum. Ideoque Saclusa uocatur, quod mons acutus antea uocabatur. R\. Sanctus Carolus.

 Lectio quinta. Infidelibus tandem inde fugatis, peruenit ad montis uerticem qui uocatur Albarras. Postea nominatus est mal partus, ubi inuenit resistentiam ne transiret. Tunc sanctus Carolus aciem diuisit per partes, unam per collum de panissas ubi ad honorem sancti Martini ecclesiam fabricauit. Aliam uero partem per abrupta montium destinauit. Saraceni uero diuisam aciem intuentes ceperunt fugere usque in ciuitatem Gerunde, timentes ne capti in medio remanerent inclusi. R\. Sanctissime confessor Christi Carole.

Lectio sexta. Quod audiens sanctus Carolus destruxit omnia fortalicia de quibus Christianis transeuntibus periculum imminebat. Qui persequendo impios usque Gerundam arripuit uiam suam. Et perueniens ad locum de ramis in honorem sancti Iuliani ecclesiam edificauit. Rotulando etiam capellam sancte Tecle uirginis in eisdem terminis ordinauit. Beatus uero Turpinus Remensis archiepiscopus  altare sancti uincentii ibidem exaltauit. R\. Ecce homo.

Lectio septima. Tunc sanctus Carolus deuote consurgens iuit uersus uallem hostallesii. Et egressus de loco qui dicitur Sen[.....] madir, exiuit obuiam Saracenis, de quibus obtinuit uictoriam et honorem, et propter hoc ibidem constituit monasterium monachorum. Construendo altare maius sub inuocatione uirginis gloriose. Sed quia locus ille Sara cenis fuit amarus, ideo Sancta Maria de Amer ex tunc fuit ab incolis nominatus. R\. Beatus Carolus, ut in sancto Nicolao.

Lectio octaua. Recedens inde sanctus Carolus rediit ad montem de barrufa qui est iuxta uallem tenebrosam, et obsedit ciuitatem Gerunde. Quam nequiuit tunc capere, licet eam multis uicibus debellasset. Contingit tamen quadam die ueneris hora completorii celi facie clarescente crucem magnam et rubeam lumine undique adornatam super mesquitam ciuitatis Gerunde ubi nunc edificata est  ecclesia cathedralis, per quatuor horas cunctis uidentibus permansisse, guttas etiam sanguinis concidisse. R\. Te secutus miles iste, et acceptus tibi Christe. Comparatus Eliseo, opus egit dignum Deo. u\. Qui dum orat languor cedit, mors fugatur, uita redit. u\. Comparatus. Gloria. Hymnus. Te Deum. u\ Cap. Non est inuentus. In laudibus. Antiphona.

Precinctus fortitudine, et potitus uictoria donauit sanctitudine rex Carolus in gloria. Psalm. Dominus regnauit cum sequentibus A. Iubilemus Altissimo in athleta sanctissimo cum missa per Spiritum cerua duxit exercitum. A. Inde sero dum deuias, et disponis excubias, tibi Deus aperuit, ales fidem exhibuit. A. Passionis Dominice ueneratur miracula, regem uirtutis celice benedixit in secula. A. In cithara et tympano laudemus Domino, qui culpe immisit regie quartam latricem uenie. Cap. Non est inuentus, et dicit. per omn. horas.



uI. Item [b 2Kb] officium alterum.



In uirtute tua, Domine, us. Magna est gloria. Oratio. Deus qui superabundati fecunditate bonitatis tue beatum Carolum Magnum imperatorem et confessorem tuum deposito carnis uelamine beate immortalitatis trabea sublimasti, concede nobis supplicibus  tuis, ut quem ad laudem nominis tui honore imperii exaltasti in terris, pium ac propitium intercessorem habere mereamur in celis. Lectio Libri Sapientie. Beatus uir qui in sapientia morabitur. Gradu. Domine preuenisti. us. uita petiit. Alleluia. Domine in uirtute. Si infra LXX pone. Sequent. R\. Beatus uir qui timet Dominum. us. Potens in terra. us. Gloria et diuitie. Sequentia. Urbs Thuregum  urbs famosa, quam decorant gloriosa sanctorum suffragia. Regi regum pange laudes, que de magni regis gaudes, Caroli memoria. Iste cetus psallat letus, psallat chorus hic sonorus uocali concordia. At dum manus operatur bonum, quod cor meditatur dulcis et psalmodia. Hac in die, die festa magni regis magna gesta recolat Ecclesia, reges terre et populi simul plaudant ac singuli celebri letitia. Hic est Christi miles fortis, hic inuicte dux cohortis decem sternit millia: terram purgat a lolio, atque metet cum gladio ex messe zizania. Hic  est magnus imperator boni fructus bonus sator et prudens agricola. Infideles hic conuertit, fana, deos, hic euertit, et confringit idola. Hic superbos domat reges, hic regnare sacras leges facit cum iustitia. Quam tuetur eo fine ut et iustus, sed nec sine sit misericordia. Oleo letitie unctus dono gratie ceteris pre regibus. Cum corona glorie maiestatis regie, insignitur fascibus. O rex mundi triumphator, Iesu Christi conregnator, sis pro nobis exorator, sancte pater Carole, emundati a peccatis ut in regno claritatis nos plebs tua cum beatis celi simus incole. Stella maris, o Maria, mundi salus, uite uia, uacillantum  rege gressus, et ad Regem des accessus in perenni gloria. Christi splendor Dei Patris, incorrupte Fili matris, per hunc sanctum cuius festa celebramus, nobis presta sempiterna gaudia.

Euangelium secundum Lucam. In illo tempore, dixit iehsu discipulis: Nemo lucernam accendit, et in abscondito ponit, etc. Credo in unum, non canitur ni sit Dominica. Offerto. Posuisti, Domine, in capite. Secreta. Hostias tibi, Domine, quas pro sancti Caroli Magni imperatoris et confessoris tui commemoratione deferimus * tui suppliciter exorantes, ut peccatorum indulgentiam nobisque pariter mentis et corporis conferant salutem. Commun. Magna est gloria. Complet. Sanctificet nos quesumus omnipotens Deus sacri corporis tui ueneranda perceptio, ut intercedente beato Carolo Magno imperatore et confessore tuo, per hec mysteria nostre salutis et fidei in presenti peccatorum ueniam, et in futuro uitam consequi mereamur eternam. Per Dominum, etc.



uII. [a 7Kb] Hymnus de sancto Carolo.



O rex orbis triumphator,
Terre regum imperator,
Tui gregis nostri cetus
Pios audi pie fletus.
Cuius prece mors fugatur,
Languor cedit, uita datur,
Qui de petra ducis undas
Et baptismo gentes mundas.
 Arte duros et natura
Frangis muros prece dura,
Deuotosque Christo dicas
Et rebelles ense necas.
O quam dignus uerna celis,
Seruus prudens et fidelis,
 Urbe turri se muniuit
Et ad pacis locum iuit.
Ergo rupem ferro fode,
Fontem uiuum nobis prode,
Ora prece pia Deum
Et fac pium nobis eum.



APPENDICIS AD OPERA BEATI CAROLI MAGNI SECTIO SECUNDA.---HISTORICA.





DE GESTIS BEATI CAROLI MAGNI LIBRI DUO, Scripti a quodam monacho sancti Galli et a Canisio primum ex codice ms. bibliothece Monacensis serenissimi principis Bauarie editi.






CANISIUS LECTORI.


Ex augustissima illa Monacensi bibliotheca serenissimi principis Bauarie habui codicem ms. in quo libri quatuor Gestorum Caroli Magni, nullius auctoris nomine apposito. Primus, purus putus Eginhardus est. Secundus, annales  qui cum alias editi, tum a Iusto Reubero, sub titulo cuiusdam Astronomi, Ludouici regis domestici. Reliqui duo postremi, quod mihi constet, lucem adhuc non aspexere: neque satis constituo an ea digni: et si in eam partem inclino, et mecum nobilis et amplissimus uelserus, ut existimemus. Auctor antiquus certe est, monachus sancti Galli, uti quibusdam locis ipse ostendit, lib. I, c. 32 et 36. Scripsit ipsius Caroli iussu ad Carolum Crassum imp. filium Ludouici regis Germanie, nepotem Ludouici Pii, pronepotem Caroli Magni; quod ex lib. I, c. 20, 32; lib. II, cap. 14, 15, 25, 26, 28, colligo. Eodemque  15 capite abbatis olim Hart. meminit, tunc temporis inclusi. Stumfius, lib. u, cap. 5, Hartmutum anno 872 electum et anno 883 siue sequenti resignasse scribit. Stylus licet humilis et abiectus et historia ipsa nonnunquam fabulis aspersa sit, tamen ea insunt, que memoriam omnis posteritatis merentur. Pitheus quidem dignum censuit, ex quo fragmentum Legibus Carolinis inter omissa sub finem assueret. Idemque illustrissimus Baronius et doctissimus Iacobus  Gretserus tom. I, lib. II, de Cruce, cap. 52, citaret. Lib. I, cap. 8, auctor Gallum uocat dominum suum; cap. 11 et 36 se Teutonicum esse ostendit. Et lib. II, cap. 16, promittit se plura de Carolo Magno scripturum: quod an prestiterit, nobis incompertum est. Lib. II, cap. 26, testatur se iam senio grauem et edentulum hos libros scripsisse.





DE HIS GESTIS B. CAROLI MAGNI I. BASNAGII OBSERuATIO.

1. De tempore quo scripti sunt illi libri.---Quo tempore scripti sint illi libri facile potest coniici; quippe auctor mentionem fecit Hartmuti, qui cum proabbatis, tempore Grimaldi abbatis Sangallensis, officio fuisset functus, in abbatem postea electus est, et sese abdicauit munere suo anno 883, illum Reclusum appellat auctor ; hoc igitur opus edidit post annum 883 et ante annum 887, quo  Carolum Crassum, cuius mandato ataui Gesta memorie mandauit, deseruerunt omnes imperii proceres. Ex illo triennio quisquis potest annum alteri pro libitu preferre. Nos 884 assignauimus; si quis tamen 885 pretulerit, manus libenter sumus daturi.

2. De auctore. Quis sit auctor diuinare uoluit Goldastus, et inter monachos Sangallenses Notkerum Balbulum qui tunc in uiuis erat, pre ceteris elegit.  Coniecturam repudiauit potius quam admisit Quercetanus, dum Goldastum »nescio quibus argumentis ductum« id asseruisse, ab eo est animaduersum. Hac potissimum nitebatur obseruatione Goldastus, quod auctor fuerit monachus Sangallensis seculo nono desinente, ipseque se »edentulum et balbulum« appellauerit: priora uero non modo Notkero conueniunt, sed et posteriora, quippe balbulus fuit:

Aeger et balbus uitiisque plenus
Ore polluto Stephani triumphos
Notker indignus cecini uolente
   Presule sancto.

Potuit etiam edentulus esse anno 884 Notkerus, qui iam quinquaginta quatuor ad minimum annos tunc natus fuit, et sepius egrotauerat, ut uersibus indicatis facile probatur. Hac ratione pedibus irem in sententiam Goldasti, quantumuis eam spreuerit uir eruditus; quippe uix fieri potuit ut duo monachi in eodem Sangallensi monasterio ceui, edentuli,  balbuli, scriptoresque fuerint.

3. Obseruanda in eo opere de episcoporum moribus.---Quanquam Caroli Magni Gesta se describere hic profiteatur Notkerus, uix tamen aliqua de illo imperatore sis obseruaturus. Est in priori libro uirga censoria, qua notantur episcopi, eorumque mores sepius acriter reprehenduntur: de episcopali fastu et ambitione plura notauit, referens illum aureo Caroli sceptro uti uoluisse; alterum signatum panem percepisse etiam ante imperatorem, et cum postea imperatori uoluisset eum porrigere, responsum habuit, »Habeas tibi totum panem illum;« nec benedictionem ab eo prolatam recipere uoluit Carolus: hic murem, ille mulum summo sibi comparabat pretio; alter dum uino cibisque sepius indulgeret, concionem ad populum nullam potuit habere, »simulabatque se solemnia consecrare;« alter feminam formosam ad lectum suum attractam uitiabat; alter stuprator deferebatur ad Episcopum episcoporum .  Quis sit ille, dubium esse non potest; euidenter enim designatur Carolus imperator, quanquam pontifex romanus hoc nomine sit hodierno die notissimus.

4. Fabulosa et falsa.---Alia sunt que fabulas sapiunt,  imo que nec uiro religioso nec historico conueniant. Inter priora recenseo que de pueris Clementi ab imperatore commendatis, ut epistolas et carmina componerent, narrat. Carolum refert Iudicis eterni imitatorem, qui bene operatos ad dexteram segregat, alios ad sinistram, quemadmodum fiet in postremo Iudicio. Inter posteriora obseruabis facile, que de cantu Romano Notkerus habet, non modo a ceterorum narrationibus differre, sed in eo peccare auctorem qui Leonem III Stephani successorem faciat: quod nulla ratione cum historica ueritate conciliare possis. Falsa sunt etiam que de legatis Grecorum scribit, ut notauimus.

5. De Gestis bellicis Caroli Magni.---Caroli Magni gesta bellica audiuerat »puer, coactus, renitens et sepius effugiens« a seniore, qui bello Saxonico adfuerat. An ea fideliter sint narrata a seniore illo, uel pueruli memorie tenaciter adheserint, quis dicat? Seuitie imo crudelitatis exemplum insigne refert in Carolo Magno, qui »pueros hostium et infantes ad  spatas metiri preciperet, ut quicunque eam mensuram excederet capite plecteretur.« Nec mitior Pipinus, qui exscindendos Francos demonstrabat »inutilia recrementa ex horto extrahens:« hoc enim Caroli legatis responsum fecit, »ut olera necessaria liberius excrescere ualerent.«

6. uarie obseruationes.---Expertus est Ludouicus, ipso Notkero referente, pollui res sacras dum iis recipiendis percelluntur, aut coacti adiguntur populi; quippe Normannus »iam uicies se lotum candidisque uestibus indutum,« hoc est, baptismo tinctum asserebat, nichilominus amictum et Christum imperatori se relicturum profitebatur, nisi nuditatem erubesceret. Discant inde principes quid ualeant uel tormenta, uel fraudes circa religionem.

uaria forent adhuc obseruanda que omittimus. ueterum Gallorum uestes accurate satis describuntur libri primi capite primo, ut et Hunnorum mores et castra libri secundi capite secundo. Ludouici Germanici  uirtutes et natiuam indolem non modo delineat, sed multis extollit laudibus, que forsan suspicione non careant, cum Carolus Crassus, cuius iussu scripsit, foret ipsius filius.



SANGALLENSIS MONACHI DE GESTIS CAROLI MAGNI [a 1Kb] LIBER PRIMUS.



CAPUT PRIMUM. De ecclesiastica Caroli Magni cura.


 Omnipotens regum [b 1Kb] dispositor ordinatorque regnorum et temporum, cum illius admirande statue pedes ferreos uel testaceos comminuisset in Romanis , alterius non minus admirabilis statue caput aureum per illustrem Carolum erexit in Francis. Qui cum in occiduis mundi partibus solus regnare cepisset, et studia litterarum ubique propemodum essent in obliuione, contigit duos Scotos de Hibernia cum mercatoribus Britannis ad littus Gallie deuenire; uiros et in secularibus et in sacris Scripturis incomparabiliter eruditos. Qui cum nichil ostenderent uenale, ad conuenientes emendi gratia turbas clamare solebant, »Si quis sapientie cupidus est, ueniat ad nos, et accipiat eam: nam uenalis est apud nos.« Quam tamen uenalem se habere professi  sunt, quia populum non gratuita, sed uenalia mercari uiderunt, ut sic uel sapientie, sicut ceteris rebus cemendis, eos incitarent; uel   per tale preconium in admirationem uerterent et stuporem. Denique tandiu clamata sunt ista, donec ab admirantibus, uel insanos illos putantibus, ad aures Caroli regis, semper amatoris et cupidissimi sapientie, perlata fuissent. Qui sub omni celeritate ad suam eos presentiam euocatos interrogauit, si uere, ut ipsa fama comperit, sapientiam secum haberent. Qui dixerunt: »Et habemus eam, et in nomine Domini digni querentibus dare parati sumus.« Qui cum inquisisset ab illis quid pro sua [c 1Kb] ipsa peterent, responderunt loca tantum opportuna, et [d 1Kb] animo ingeniosi, et, sine quibus peregrinatio transigi non potest, alimenta et quibus tegamur. Quibus ille percepto ingenti gaudio repletus primum quidem apud se, utrumque paruo tempore tenuit. Postea  uero cum ad expeditiones bellicas urgeretur, unum eorum nomine Clementem in Gallia residere precepit [a 1Kb] , cui et pueros nobilissimos, mediocres et infimos, satis multos commendauit, et eis prout necessarium habuerant, uictualia ministrari precepit, habitaculis opportunis ad habitandum [b 1Kb] deputatis. Alterum uero nomine Albinum in Italiam direxit, cui et monasterium sancti Augustini iuxta Ticinensem urbem delegauit, ut illuc ad eum qui uoluissent, ad discendum congregari potuissent.



CAPUT II. Alcuini aduentus in Gallias.

Audito autem Albinus de natione Anglorum, quam [quod] gratanter sapientes uiros religiosissimus regum Carolus susciperet, conscensa naui uenit ad eum. Qui erat in omni latitudine Scripturarum [c 1Kb] supra ceteros modernorum temporum exercitatus, ut puta discipulus doctissimi Bede, qui sanctum Gregorium  * tractatoris, quem usque ad finem uite iugiter secum retinuit, nisi quando ad ingruentia bella processit, adeo ut se discipulum eius, et ipsum magistrum suum appellari uoluisset. Dedit autem illi abbatiam sancti Martini iuxta Turonicam ciuitatem, ut quando ipse absens esset, illic requiescere et ad se confluentes docere deberet. Cuius in tantum doctrina fructificauit, ut moderni Galli siue Franci antiquis Romanis et Atheniensibus equarentur.



CAPUT III. Prefertur scientia nobilitati.

Cumque uictoriosissimus Carolus post longum tempus in Galliam reuerteretur, precepit ad se uenire pueros, quos Clementi commendauerat, et offerre sibi epistolas et carmina sua. Mediocres igitur et infimi preter spem omnibus sapientie condimentis dulcoratas obtulerunt, nobiles uero omni fatuitate tepentes presentarunt. Tum sapientissimus Carolus,  eterni Iudicis iustitiam imitatus, bene operatos ad dexteram segregatos his uerbis allocutus est: Multas gratias habete, filii, quia iussionem meam et utilitatem uestram iuxta possibilitatem exsequi fuistis intenti: nunc ergo ad perfectum attingere studete, et dabo uobis episcopia et monasteria permagnifica. Deinde ad sinistros cum magna animaduersione uultum contorquens, et flammato [d 1Kb] intuitu conscientias eorum concutiens, ironice hec terribilia tonando potius quam loquendo iaculatus est in illos: uos nobiles, uos primorum filii, uos delicati et formosuli, in natales uestros et possessiones confisi mandatum meum et glorificationem uestram postponentes litterarum studiis, luxurie, ludo et inertie, uel inanibus exercitiis indulsistis. Et his premissis solitum sibi iuramentum [solito sibi iuramento], Augustum caput et inuictam dexteram ad celum conuertens, fulminauit: Per Regem celorum, non ego magnipendo nobilitatem et pulchritudinem uestram, licet alii uos  admirantur. Et hoc procul dubio scitote quod nisi cito priorem negligentiam uigilanti studio recuperaueritis, apud Carolum nichil unquam boni acquiretis.



CAPUT Iu. De episcopatu iuuenculo concesso.

De pauperibus ergo supradictis quemdam optimum dictatorem et scriptorem in [e 1Kb] capellam suam assumpsit, quo nomine reges Francorum propter cappam sancti Martini, quam secum ob sui tuitionem et hostium  oppressionem iugiter ad bella portabant, sancta sua appellare solebant. Qui puer cum quidam episcopus prouidentissimo regi Carolo defunctus nuntiaretur, et ille interrogaret utrum de rebus uel laboribus suis ante se premitteret aliqua, legatusque responderet, Domine, non amplius quam duas libras de argento: suspirans ergo puer ille et uaporem mentis intra pectus continere non ualens, audiente rege, in hanc uocem inuitus erupit [f 1Kb] , Paruum uiaticum ad iter longinquum et diuturnum. Cumque moderatissimus hominum Carolus parum deliberasset, dixit ad eum: Putasne quia si episcopatum illum tu acceperis, plura ad longum illud iter dirigere curabis? Ille cum hec pendentia uerba, quasi prematuras uuas in os hiantis decidentes, deuorans, cecidit ad pedes eius et dixit, Domine, hoc in Dei nutu et potestate uestra situm est. Et dixit rex, Sta post cortinam que pendet ad dorsum meum, et ausculta quantos adiutores honoris istius habeas. Audientes  itaque palatini recessum episcopi, semper casibus aut certe moribus [Forte, mortibus] aliorum insidiantes, per familiares imperatori personas unusquisque morarum impatiens, et alter alteri [g 1Kb] inuidentes, sibimet acquirere satagebant. Sed ille in consilii sui immobilitate [immutabilitate] persistens denegauit omnibus, dicens se iuuenculo illi nolle mentiri. Tandem Hildigarda regina misit proceres regni primum, postea uero per seipsam accessit ad regem, ut impetraret episcopium illud clerico suo: cumque ille petitionem eius iucundissime susciperet, dicens se nichil ei uelle aut posse denegare, nisi quod clericulum illum fallere dedignaretur, ut est omnium consuetudo feminarum, ut consilium suum et uotum uirorum decretis preponderare uelint, dissimulata iracundia mente concepta, et grossa uoce in exilem conuersa, gestibusque languidulis inconuulsos imperatoris animos emollire tentata, dixit ad eum, Domine mi rex, quid puero illi, episcopatum illum ad perdendum? sed obsecro, Domine dulcissime, gloria  mea et refugium meum, ut detis illum fideli famulo uestro, clerico meo illi. Tunc adolescens ille, quem post cortinam iuxta quam consederat rex, stare precepit, ut audiret quomodo singuli supplicarent, cum ipsa cortina, Domine rex, tene fortitudinem tuam, ne potestatem a Deo tibi collatam de manibus tuis quisquam extorqueat. Tunc uocauit eum in palam fortissimus ueritatis amator, et dixit ei, Habeas episcopatum illum, et prouide diligenter, ut maiores expensas et uiaticum ad longum illud et irreuocabile iter ante me premittas et te.



CAPUT u. uilis et pauper clericus fit episcopus.

Erat quidam clericus in comitatu regis uilis et abiectus, et scientia litterarum non satis instructus, quem iustus piissimus Carolus, paupertati eius compassus, licet omnes eum odio haberent et expellere niterentur, nunquam tamen persuaderi poterat ut  ipse illum abiiceret, uel a conspectu suo remoueret. Accidit autem ut in uigilia sancti Martini quidam episcopus imperatori nuntiaretur defunctus, qui uocauit ad se unum de clericis suis nobilitate et doctrina non mediocriter preditum, et dedit illi episcopatum ipsum, qui letitia resolutus conuocauit ad mansionem suam multos de palatinis, plurimos etiam de parochia illa uenientes ad se cum grandi fastu suscepit, et cunctis permagnificum fecit parari conuiuium. Dapibus igitur pregrauatus, mero ingurgi  tatus uinoque sepultus nocte illa sanctissima ad nocturnas uigilias uenire neglexit. Fuit autem consuetudo ut magister schole designaret pridie singulis quod responsorium cantare deberent in nocte. Huic autem qui episcopatum iam quasi in manu retinebat, responsorium: Domine, si adhuc populo tuo sum necessarius, erat iniunctum. Cumque ergo defuisset ille, et post lectionem diuturnum silentium transiret, et alterutrum se ad subleuandum responsorium cohortarentur, et alius atque alius suum responsorium se cantare debere diceret, tandem aliquando, dixit imperator, cantet aliquis. Tum abiectus ille numine diuino confortatus et tali auctoritate roboratus, responsorium intonuit. Mox clementissimus rex, non putans quod totum canere nosset, iussit eum adiuuare; cumque alii cantarent, et miserabilis a nullo uersum perdiscere potuisset, cantato responsorio cepit orationem Dominicam modulantissime psallere: omnibus uero illum impedire uolentibus,  probare uolens sapientissimus Carolus ad quem finem ille perueniret, prohibuit ne quis ei molestus esset. Quo uersum in hec uerba concludente, Adueniat regnum tuum, ceteri, uellent nolent, respondere coacti sunt, Fiat uoluntas tua. Finitis autem laudibus matutinis, cum rex ad palatium uel caminatam dormitoriam calefaciendi et ornandi se gratia pro tante festiuitatis honore [a 1Kb] rediret, precepit ad se uocari ueterem illum famulum, sed nouum cantorem, et ait illi, Quis te iussit responsorium illud canere? Pauefactus ille respondit, Domine, uos precepistis, Cantet aliquis. Et dixit rex  BENE, atque addidit, Quis demonstrauit tibi uersum illum? Tunc ille uerba quibus eo tempore superiores ab inferioribus honorari, demulceri uel adulari solebant, instinctu Dei, ut creditur, animatus, hoc modo librauit: Lete uir, domine, letifice rex, cum a nullo uersum alium inquirere potuissem, cogitaui in mente mea, si aliquem  incongruum arripuissem, offensam uestre damnationis incurrerem; idcirco eum cantare disposui, cuius finis iuxta consuetudinem penultimi responsorii conueniret. Tunc moderatissimus imperator sensim arridens illi, pronuntiauit coram principibus suis: Superbus ille, qui nec Deum nec precipuum illius amicum timuit uel honorauit, ut se uel ad unam noctem a luxuria refrenaret, quatenus responsorium quod, sicut audio, cantare debuit, saltem incipere occurrisset, diuino et meo iudicio careat episcopatu; et tu illum, Deo donante et me concedente iuxta canonicam et apostolicam auctoritatem regere curato.



CAPUT uI. De episcopo celeriter ascendente caballum.

Defuncto quoque alio pontifice, quemdam iuuenem in locum eius substituit imperator, qui cum letus ad abeundum exiret, et ministri eius, iuxta grauitatem episcopalem, caballum ei ad gradus ascensionum  adducerent; indignatus ille quod quasi pro infirmo eum habere uoluissent, de plana terra ita super eum ascendit, ut uix se retineret in eo quin in ulteriorem partem decideret. Quod per cancellos palatii rex prospiciens, cito illum ad se uocari precepit, et sic eum allocutus est: Bone uir, celer es et agilis, pernix et prepes; utque ipse tu nosti, multis bellorum turbinibus undique serenitas imperii turbatur: idcirco opus habeo tali clerico in comitatu meo. Esto igitur interim socius laborum nostrorum, dum tam celeriter ascendere potes caballum tuum.



CAPUT uII. De lectionibus


Quod de ordinatione lectionum oblitus sum dicere cum de responsoriorum dispositione narrarem, hic paucis liceat absoluere. Nullus in basilica doctissimi Caroli lectiones cuiquam recitandas iniunxit, nullus ad terminum uel ceram imposuit, uel saltem unguinibus quantulumcunque signum impressit: sed cuncti omnia que legenda erant, ita sibi nota facere curarunt, ut quando inopinato legere iuberentur, irreprehensibilis apud eum inueniretur [Irreprehensibiles haberentur]. Digito autem uel baculo protento, uel ex latere suo ad procul sedentes aliquo directo, demonstrauit quem legere uoluisset. Finem uero lectionis sono gutturis designauit, ad quem uniuersi ita intente suspensi sunt, ut siue finita sententia, seu in media distinctione siue sub distinctione significaret, nullus sequens aut inferius incipere presumeret, quantumcunque incongrua finis aut  initium uideretur. Et hoc modo factum est ut etiamsi non intelligerent omnes, in eius palatio lectores optimi fuissent. Nullus alienus, nullus etiam notus, nisi legere sciens et canere, chorum eius ausus est intrare.



CAPUT uIII. De clerico qui cantare nesciret.

Cum autem itinerando uenisset Carolus ad quamdam grandem basilicam, et quidam clericus de circumcellionibus, ignarus discipline Caroli, in chorum ultro intraret, et nichil omnino de talibus unquam didicisset, in medio cantantium mutus et amens constitit, ad quem paraphonista, leuato peniculo, ictum ei, nisi caneret, minabatur. Tum nesciens ille quid ageret, quoue se uertere posset, foras exire non ausus, ceruicem in modum circuli contorquens, et dissolutis malis [b 1Kb] hians, cantandi qualitatem iuxta possibilitatem imitari conabatur. Ceteris ergo risum  continere [c 1Kb] non ualentibus, fortissimus imperator, qui ne ad magnas quidem res a statu mentis sue moueretur, quasi gestum coactionis [cantationis] illius non aduerteret, ordinatissime finem prestolabatur misse. Postea uero uocato ad se misero illo, miseratusque labores et angustias illius, hoc modo consolatus est eum: Multas gratias habeas, bone clerice, pro cantu et laboribus tuis. Et ad subleuandam eius paupertatem iussit ei dari unam libram argenti. Nec uero obliuisci uel negligere uidear, hoc uere de industria uel meritis eius agnoui, quod de discipulis eius nullus remansit, qui non uel abbas sanctissimus uel antistes sanctissimus exstiterit: apud quem et dominus meus Gallus [d 1Kb] primo in Gallia, post uero in Italia liberalibus est disciplinis imbutus. Sed ne a scientibus rerum illarum arguar mendacii, quod nullum exceperim; fuerunt in eius schola duo molinariorum filii, de familia sancti Columbani, quos quod non congruit ad episcopiorum uel cenobiorum regimen  subleuari, tamen per merita, ut creditur, magistri sui, preposituram Babiensis monasterii unus post unum strenuissime gubernauerunt.



CAPUT IX. Carolus clericos Augustino pares desiderat.

Gloriosissimus itaque Carolus per totum Regnum suum studia litterarum florere conspiciens, sed ad maturitatem Patrum precedentium non peruenire condolens, et plusquam mortale laborans, in hanc tediatus uocem erupit: O utinam haberem duodecim clericos ita doctos omnique sapientia sic perfect.  instructos, ut fuerunt Hieronymus et Augustinus. Ad quod doctissimus Albinus ex ipsorum comparatione merito se indoctissimum iudicans, in quantum nullus mortalium in conspectu terribilissimi Caroli audere presumeret, maxima indignatione concepta, sed parumper ostensa respondit: Creator celi et terre similes illis plures non habuit, et tu uis habere duodecim?



CAPUT X. De cantu Romano.

Referendum hoc loco uidetur, quod tamen a nostri temporis hominibus difficile credatur; cum et ego ipse qui scribo, propter nimiam dissimilitudinem nostre et Romanorum cantilene non satis adhuc credam; nisi quia Patrum ueritati plus credendum est, quam moderne ignaue falsitati. Igitur indefessus diuine seruitutis amator Carolus, uoti sui compotem, quantum fieri potuit, in litterarum scientia effectum se gratulatus, sed adhuc omnes prouincias  imo regiones uel ciuitates in laudibus diuinis, hoc est in cantilene modulationibus ab inuicem dissonare perdolens, a beate memorie Stephano papa, qui deposito et decaluato ignauissimo Francorum rege Hilderico, se ad regni gubernacula antiquorum Patrum more perunxit. Aliquos minimum diuinorum peritissimos clericos impetrare curauit: qui bone illius uoluntati et studiis diuinitus inspiratis assensum prebens, secundum numerum duodecim apostolorum de sede apostolica duodecim clericos doctissimos cantilene ad eum direxit in Franciam , quod, sicut scriptum est , in die illa apprehendent decem uiri ex omnibus linguis gentium fimbriam uiri Iudei.



CAPUT XI. Romanorum fraudes.

In illo tempore, propter excellentiam gloriosissimi  Caroli, et Galli et Aquitani, Hedui et Hispani, Alamanni et Baioarii, non parum se insignitos gloriabantur. Cum ergo supradicti clerici Roma digrederentur, ut supra semper omnes Greci et Romani inuidia Francorum glorie carpebantur, consiliati sunt inter se quomodo ita cantum uariare potuissent, ut nunquam unitas et consonantia eius in regno et prouincia non sua letarentur. uenientes autem ad Carolum honorifice suscepti, et ad preminentissima loca dispersi, et singuli in locis singulis diuersissime et quam corruptissime poterant excogitare, et ipsi canere, et sic alios docere laborabant. Cum uero ingeniosissimus Carolus quodam anno festiuitates Natiuitatis et Apparitionis Domini apud Treuerense uel Metense oppidum celebrasset, et uigilantissime, imo acutissime, uim carminum deprehendisset uel potius penetrasset; sequenti uero anno easdem solemnitates Parisiis uel Turonis ageret, et nichil illius soni audisset quem priori anno in  supradictis locis expertus fuerat; sed et illos, quos ad alia loca direxerat, cum et ipse procedente ab inuicem discordare comperisset, sancte recordationis [a 1Kb] Leonis pape successori Stephani rem detulit, qui uocatos Romam uel exsilio uel perpetuis damnauit ergastulis. Et dixit illustri Carolo: Si alios tibi prestitero, simili ut anteriores inuidentia cecati non pretermittent illudere tibi: sed hoc modo studiis tuis satisfacere curabo: da mihi de latere tuo duos ingeniosissimos clericos, ut non aduertant,  qui mecum sunt, quod ad te pertineant; et perfectam scientiam, Deo uolente, in hac re quam postulas assequentur. Factumque est ita. Et ecce, post modicum tempus optime instructos remisit ad Carolum, qui unum secum retinuit, alterum uero, petente filio suo, [b 1Kb] Trogoni Metensi episcopo ad ipsam direxit Ecclesiam: cuius industria non solum in eodem loco pollere, sed et per totam Franciam in tantum cepit propagari, ut nunc usque apud eos qui in his regionibus Latino sermone utuntur, ecclesiastica cantilena dicatur Metensis. Apud nos autem, qui Theutunica siue Teutisca lingua loquimur, aut uernacule Met, aut Mette, uel secundum Grecam deriuationem usitato uocabulo Metisca nominetur.



CAPUT XII. Caroli ieiunium in Quadragesima.

Religiosissimus et temperatissimus Carolus hanc consuetudinem habebat ut in Quadragesime diebus  octaua hora diei missarum celebritate pariter cum uespertinis laudibus peracta cibum sumeret, nec tamen idcirco ieiunium uiolaret, cum secundum Domini preceptum ab hora in horam comederent: quod episcopus quidam contra interdictum sapientis uiri multum iustus, et nimium stultus, improuide reprehendit; sapientissimus autem Carolus indignatione simulata admonitionem eius humiliter suscepit dicens: Bene admonuisti, lete uir episcope; ego autem tibi precipio ut nichil degustes antequam externi officiales qui sunt in curte mea reficiantur. Comedente autem Carolo ministrabant duces et tyranni uel reges diuersarum gentium; post cuius conuiuium, cum illi comederent, seruiebant eis comites et prefecti, uel diuersarum dignitatum proceres: ipsis quoque manducandi finem facientibus, militares uiri uel scholares aule reficiebantur; post hos omnimodorum officiorum magistri, deinde ministri, ita ut ultimi ad noctis medium non manducarent.  Cumque iam prope finita esset Quadragesima, et prefatus episcopus in tali castigatione permansisset, dixit ad illum clementissimus Carolus, Ut puto, probasti, episcope, quod non intemperantie, sed prouidentie gratia ante uespertinam horam in Quadragesima conuiuor.



CAPUT XIII. De pane benedicto.

Ab alio quoque episcopo cum benedictionem peteret, et ille signato pane primum sibi perciperet, deinde honestissimo Carolo porrigere uoluisset, dixit ei: Habeas tibi totum panem illum; et sic eo confuso, benedictionem illius accipere noluit.



CAPUT XIu. Unicum beneficium unicuique dandum.

Prouidentissimus Carolus nulli comitum, nisi hi qui in confinio uel termino barbarorum constituti erant, plus quam unum comitatum aliquando concessit;  nulli episcoporum abbatiam uel ecclesias ad ius regium pertinentes, nisi excellentissimis causis unquam permisit. Cumque a consiliariis siue familiaribus suis interrogaretur cur ita faceret, respondit: Cum illo fisco uel curte, illa abbatiola uel ecclesia, tam bonum, uel meliorem uasallum, quam ille comes est uel episcopus, fidelem mihi facio. Ex certis autem causis quibusdam plurima tribuit, ut pote Udalrico fratri magne Hildigarde genitricis regum et imperatorum, de quo cum post obitum  ipsius Hildigarde, pro quodam commisso, a Carolo uiduaretur honoribus, quidam scurra in auribus misericordissimi Caroli proclamauit: Nunc habet Udalricus honores perditos in oriente et occidente, defuncta sua sorore. Ad que uerba illacrymatus ille pristinos honores statim fecit illi restitui. Ad sancta etiam loca dictante iustitia liberalissimas manus patenter aperuit, ut ex consequentibus apparebit.



CAPUT Xu. Episcopi dictum facetum.

Erat quoddam episcopium itineranti Carolo nimis obuium, uel magis ineuitabile; episcopus uero loci illius cupiens illi satisfacere, cuncta que habere potuit, in eius obsequium profligauit.



CAPUT XuI.

Cum autem quodam tempore insperato ueniret imperator, tum uero episcopus ille conturbatus,  more hirundinis huc illucque discurrens, et non solum basilicas uel domos, sed et curtes ipsasque plateas uerri faciens et purgari, ualde lassus et indignatus obuiam illi processit. Quod cum piissimus aduerteret Carolus, oculos in diuersa iaciens et singula queque perlustrans dixit ad antistitem: Semper, hospes optime, bene ad nostrum introitum omnia facis emundari. Ille quasi diuinitus allocutus conquiescens, et inuindictam dexteram [Al., conquiniscens et inuictam dexteram] complexus deosculans, indignatione, quantum potuit occultata, respondit: Iustum est, Domine, ut quocunque uos ueneritis, omnia expurgentur usque ad fundum. Tunc sapientissimus regum, de aliis alia intelligens, dicit ad eum: Si euacuare noui, et replere didici. Et adiecit, Habeas fiscum illum episcopatui tuo proximum, et omnes successores tui usque in seculum.



CAPUT XuII. Carolus Magnus in caseis distinguendis peritissimus.

 In eadem profectione inopinato uenit ad quemdam episcopum in loco ineuitabili constitutum: ipso die carnes quadrupedum aut uolatilium comedere noluisset, quia sexta erat feria; pontifex ille iuxta facultatem loci illius, cum repente pisces inuenire nequisset, optimum illi caseum et ex pinguedine canum iussit apponi. Moderatissimus autem Carolus, ubique et in omnibus institutus, uerecundie presulis parcens, nichil aliud requisiuit, sed assumpto cultello, abominabili, ut sibi uidebatur, erugine proiecta, albore casei uescebatur. Episcopus autem, qui more famulorum prope astabat, propius accedens dixit: Cur ita facis, imperator? nam quod proiicis, illud optimum est. Tunc ille, qui fallere nesciret, et a nullo se posse falli putasset, iuxta suadelam episcopi eruginis illius partem in os proiecit, et sensim masticans in modum butyri deglutiuit; et episcopi consilium probans dixit, uerum, bone hospes, dixisti; addiditque: Omnibus annis duas [a 1Kb] karratas talibus caseis  plenas ad Aquasgrani mihi dirigere ne pretermittas. Ad cuius impossibilitatem rei consternatus episcopus, quasi in periculo status et ministerii sui constitutus ei suggessit, Domine, caseos acquirere possum, sed nescio qui eiusmodi sunt, qui uero aliter; et timeo ne reprehensibilis inueniar apud uos. Tum Carolus, quem insueta atque incognita nequaquam fugere uel latere potuissent, dixit episcopo in talibus enutrito, et adhuc earumdem rerum nescio, Incide omnes per medium, et quos tales perspexeris, acuminato ligno coniunge, et in [b 1Kb] cubam missos dirige mihi; alios autem tibi ac clero aut familie tue reserua. Quod cum per duos annos factum fuisset, et rex talia munera dissimulanter accipi iuberet, tertio iam anno episcopus et per seipsum tanto labore  et tam longe adducta representare curauit: tunc equissimus Carolus curis et laboribus eius compassus, dedit ad eumdem episcopatum [episcopum] optimam curtem, unde frumentum et uinum ad suas et suorum necessitates ipse et successores eius habere potuissent.



CAPUT XuIII. De episcopo murem emente.

Quia retulimus quomodo sapientissimus Carolus humiles exaltauerit, referamus etiam qualiter superbos humiliauerit. Fuit quidam episcopus uane glorie et inanium rerum ualde cupidus: quod sagacissimus deprehendens Carolus precepit cuidam Iudeo mercatori, qui terram repromissionis sepius adire, et inde ad cismarinas prouincias multa pretiosa et incognita solitus erat afferre, ut eumdem episcopum quolibet modo deciperet aut illuderet. Quod comprehendens, unum murem domesticum diuersis aromatibus condiuit, et prefato episcopo uenalem  apportauit, dicens se de Iudea illud pretiosissimum et antea non uisum animal attulisse. Ille ad rem tantam gaudio repletus, obtulit ei tres libras de argento, ut carissimum illud munus deberet accipere. Tum dixit Iudeus: Quam decorum pretium pro tam charo munere! prius hoc in profundum maris proiicio; quam quilibet hominum tam uili et turpissimo pretio illud acquirat. Ille qui multa haberet, et pauperibus nichil unquam tribueret, promisit ei decem libras, ut incomparabilem illam rem posset accipere. Tunc astutus homo ille indignatione simulata profatus est: Non uelit Deus Abraham, ut ita perdam laborem et subuectionem meam. Tunc auarus ille clericus tam charum munus inhians proposuit ei uiginti libras, Iudeus ergo turbidus murem pretiosissimo inuoluens serico cepit abire: episcopus quasi deceptus, sed uere decipiendus, reuocauit eum, et dedit ei plenum modium de argento, ut pretiosissimo illo mure potiri potuisset. Tandem igitur mercator  ille precibus multis ambitus uix egre concessit, et acceptum argentum imperatori pertulit, et omnia supradicta memorauit. Post dies autem non multos conuocauit rex omnes episcopos et proceres eiusdem prouincie ad colloquium suum; et post multa necessaria pertractata, precepit afferri totum illud argentum et in medio poni palatio. Tunc sic pronuntians ait, uos Patres et prouisores nostri episcopi, pauperibus, imo Christo in ipsis ministrare, non inanibus rebus inhiare debuistis. Nunc autem in contrarium cuncta uertentes cenodoxie uel auaritie super omnes mortales intenditis. Et adiecit, Unus ex uobis tantum argenti pro uno mure domestico pigmentis contemperato cuidam dedit Iudeo. Ille autem, qui tanto flagitio deceptus erat, ad pedes eius corruens, ueniam pro commisso precabatur: quem ipse digna inuectione cercitum, confusum permisit abire.



CAPUT XIX. De episcopo uirgam auream baculi uice ferente.

 Idem quoque episcopus, cum bellicosissimus Carolus in bello contra Hunnos esset occupatus, ad custodiam gloriosissime Hildigarde relictus est. Qui cum familiaritate illius animari cepisset, in tantam progressus est proteruiam, ut uirgam auream incomparabilis Caroli quam ad statum suum fieri iussit, diebus feriatis uice baculi ferendam pro episcopali improbus ambiret. Que illum callide deludens dixit, non audere se eam cuilibet hominum dare, sed tamen fidam se legationem eius causa apud regem fore. ueniente autem illo suggessit illa ioculariter, que amens postulauit episcopus. Cuius petitioni iocundissime rex assensus, promisit se etiam plus facturum quam ille peteret. Cum autem cuncta pene Europa ad triumphatorem tante gentis Carolum  conuenisset, pronuntiauit hec in auribus maiorum et minorum: Episcopi contemptores huius mundi esse debuerunt, et alios exemplo suo ad appetenda celestia prouocare. Nunc uero pre ceteris mortalibus tanta ambitione corrupti sunt, ut quidam ex eis, non contentus episcopatu quem in prima Germanie sede retinet, sceptrum nostrum, quod pro significatione regiminis nostri aureum ferre solemus, pro pastorali baculo nobis ignorantibus sibi uindicare uoluisset. Reus reatum suum recognoscens indulgentia percepta recessit.



CAPUT XX. De episcopo qui concionem habere non potuit.

Nimium pertimesco, o Domine imperator Carole, ne dum iussionem uestram implere cupio, omnium professionum et maxime summorum sacerdotum offensionem incurram; sed tamen de omnibus non grandis mihi cura est, si tantum uestra defensione  non destituar.

Precepit religiosissimus Carolus imperator, ut omnes episcopi per latissimum regnum suum, aut ante prefinitum diem, quem iste constituerat, in ecclesiastice sedis basilica predicarent, aut quicunque non faceret, episcopatus honore careret. Sed quid dico honorem? cum Apostolus protestetur: Si quis episcopatum desiderat, bonum opus desiderat . Sed uere uobis occulte fateor; quia magnus honor in eo; opus uero bonum nec minimum requiritur. Supradictus igitur primas ad tale preceptum conterritus, cum nichil aliud sciret nisi deliciis affluere et superbire; timens autem ne si episcopio careret, luxuria sua pariter uiduaretur, uocauit duos de primoribus palatinis ad diem festum, et post Euangelii lectionem ascendit ad gradus, quasi ad alloquendum populum. Cumque ad tam inopinatam rem omnes admirati concurrerent, excepto uno pauperculo ualde rufo, [a 1Kb] gallicula sua  [b 1Kb] caput induto, dixit  nominatus non reuera episcopus ad ostiarium uel [c 2Kb] scarionem suum : uoca ad me illum pileatum hominem qui stat iuxta ostium ecclesie: festinans ille mandatum Domini complere, apprehendens miserum cepit eum trahere ad episcopum: qui timens ne graui mulctaretur uindicta, quod tecto capite in domo Dei stare presumpserit, totis uiribus cepit reniti, ne quasi ad tribunal seuerissimi iudicis [d 1Kb] duceretur. Tunc episcopus de eminentioribus prospiciens, et nunc uasallum suum, nunc illum misellum concrepans, excelsa uoce clamando predicauit, Attrahe illum, caue ne dimittas; uelis nolis, huc debes uenire. Cum ergo aut ui aut metu deuictus appropinquaret, dixit episcopus, Accede propius, appropinqua etiam. Atque deinde apprehensum capitis tegimen extraxit, et ad plebem proclamauit, Ecce uidetis, o popule, rufus est iste ignauus. Et reuersus ad altare  solemnia consecrauit, uel se consecrasse simulauit.  Talibus ergo missis ad finem perductis, ingrediuntur in aulam uariis tapetibus et omnigenis ornatam palliis; ubi opipare illud conuiuium auro uel argento siue gemmeis uasis immissum, fastidio uel nausea laborantes in sui desiderium posset allicere. Sedebat autem ipse mollissimis plumis, pretiosissimo serico uestitis exstructus, imperatoria purpura indutus, ita ut nichil illi nisi sceptrum illud et nomen regium deesset: ditissimorum militum cohortibus septus; in quorum comparatione illi palatini, hoc est, inuictissimi Caroli proceres, uilissimi sibimet ipsis uiderentur. Qui cum post admirabile illud et regibus inusitatum conuiuium licentiam abeundi peterent, ille ut eis magnificentiam suam et gloriam manifestius ostenderet, iussit procedere peritissimos cantandi magistros cum omnibus musicis organis [e 1Kb] : de quorum uocibus et sonitu fortissima corda mollescerent, et liquidissima Rheni fluenta durescerent. Potuum uero diuersissima genera uariis pigmentis  aut medicaminibus contemperata, herbis et floribus, gemmarum uel auri fulgorem in se trahentibus, suumque ruborem illis infundentibus coronata, restagnantibus iam stomachis tepebant in manibus. Interea uero pistores, lanii, coci et fartores plenis uentribus omnimoda gule irritamenta exquisitis artibus preparabant, qualis nunquam cena Magno composita est Carolo. Mane autem facto cum aliquantisper ad sobrietatem rediret episcopus, et luxum quem pridie coram satellitibus imperatoriis expenderat, perhorrescere cepisset, iussit eos adduci ad se, et regiis muneribus honoratos adiurauit, ut de se bona et honesta [f 1Kb] apud terribilem Carolum narrare dignarentur. Et quod publice in ecclesia ipsis audientibus predicaret. Quos cum reuersos imperator interrogaret cur eos episcopus ille uocaret, procidentes ad pedes eius dixerunt, Domine, ut nos in uestro nomine supra mediocritatem nostram honoraret. Et adiecerunt, Fidelissimus est uobis, et omnibus uestris optimus episcopus ille, summoque sacerdotio  dignissimus est; nam si nostre uilitati credere dignemini, fatemur sublimitati uestre quia declamatorie audiuimus illum predicare. Cumque imperator, eius imperitie certior, de modo predicationis inquireret, et illi eum fallere non auderent, omnia per ordinem retexuerunt. Tunc intelligens causa timoris sui aliquid illum loqui conatum, quam preceptum suum pretermittere ausum, licet indignum, retinere permisit episcopatum.



CAPUT XXI. Carolus episcopo iratus.

Post tempus uero non longum, cum quidam iuuenis cognatus regis optime in quadam festiuitate caneret Alleluia, dixit imperator ad eumdem episcopum: Bene modo cantauit ille clericus noster. Qui iuxta stultitiam suam ioculariter illa uerba suscipiens, et illum imperatoris cognatum nesciens, respondit: [g 1Kb] Sic sic omnes perriparii possunt bubus  agriculantibus uetrenere. Ad quod improbissimum  responsum fulmineas in eum acies imperator intorquens, attonitum terre prostrauit.



CAPUT XXII. De episcopo qui uoluit adorari.

Fuit alius episcopus paruissime ciuitatule, qui se dum adhuc in carne uiueret, non apostolorum et martyrum more intercessorem ad Deum habere, sed ipse diuinis cultibus uoluit honorari; sed talem superbiam hoc modo studuit occultare, ut sanctus Dei diceretur, ne omnibus abominabilis cum idolis gentium reputaretur. Hic habuit unum uasallum non ignobilem ciuium suorum, ualde strenuuin et industrium; cui tamen ille, ne dicam aliquod beneficium, sed ne ullum quidem aliquando blandum sermonem impendit. Qui nesciens quod agere posset ut immites eius animos placaret, excogitauit ut si aliquod signum in nomine eius se fecisse comprobaret, ad gratiam ipsius peruenire ualeret. Cum ergo de domo  sua ad episcopum uenire disponeret, assumpsit duas [a 1Kb] caniculas in manu sua, quas Gallica lingua ueltres [ueloces] nuncupant, que agilitate sua uulpes et ceteras minores bestiolas facillime capientes; qua [Al., que] caras etiam et alia uolatilia ascensu celeriore sepe fallerent: et dum in uia uulpem muribus insidiantem uideret, ex improuiso canes illi tacitus immisit; que uolatu rapidissimo ruentes post illam intra iactum sagitte comprehenderunt: ipse uero quoque cursu prepeti consecutus, uiuam et sanam dentibus canum uel unguibus excussit; canes autem ubi potuit abscondens, tripudians cum illo munere ad dominum suum introiuit, et suppliciter inquit: Ecce, Domine, quale munus ego pauperculus acquirere potui. Tunc episcopus parum arridens interrogauit quomodo illam tam sanam comprehenderet. At ille propius accedens, et pro salute ipsius domini sui iurans quod ueritatem ab eo non celaret, intulit, Domine, per campum istum cauallicans [Al., caballicans],  et uulpem illam non longe aspiciens laxis habenis post illam tendere cepi. Porro cum ipsa tam perniciter aufugeret, ut uix eam iam uidere potuissem, eleuata manu adiuraui eam dicens, In nomine domini mei Rechonis sta, et non mouearis ultra. Et ecce quasi catenis obligata stetit in loco fixa, donec eam quasi ouem derelictam tollerem. Tunc ille inani gestione perflatus dixit coram omnibus. Nunc apparet sanctitas mea; nunc scio quis sim. Nunc agnosco quid futurus sim. Ex illo die exosum illum hominem super omnes familiares suos miro coluit amore.



CAPUT XXIII Episcopi ieiunium uiolantis penitentia.

Hoc, quia se obtulit occasio, extrinsecus inserto, non ab re uidetur, etiam cetera que iisdem temporibus memoria gesta sunt, styli officio religare. Erat quidam episcopus in Francia noua mire sanctitatis et abstinentie, incomparabilis etiam liberalitatis et misericordie, cuius bonitate inuidus omnis iustitie  hostis antiquus nimium exasperatus, tale illi desiderium edende carnis in diebus Quadragesime immisit, ut se absque recrastinatione moriturum putaret, nisi eiusmodi recrearetur edulio. Consilio tandem multorum sanctorum et uenerabilium sacerdotum roboratus, ut carnes pro recuperatione sanitatis acciperet et postea per totum annum more solito se maceraret; ne ipsis inobediens et uite sue proditor inueniretur, eorum cedens auctoritati, et ultima necessitate constrictus parum quid de quadrupedante carne misit in buccam, quod cum masticare cepit, et gustum illius sensu palati tenuissime percepisset,  tanto tedio, fastidio, uel odio, non solum carnium seu ceterarum escarum, sed et lucis ipsius et uite presentis, cum salutis sue desperatione correptus est, ut ultra nec manducare uellet, aut bibere, aut spem suam in Saluatore perditorum ponere consideraret. Cum autem hec prima hebdomada Quadragesime gererentur, suggerebant ei prefati Patres ut quia diabolica se illusione deceptum cognosceret, acrioribus ieiuniis et contritione cordis, eleemosynarum largitate momentaneum illud peccatum super ducem [b 1Kb] extenuare uel abluere niteretur. Qui ut erat optime instructus [institutus], eorum consilio parens, ut et diaboli malitiam confunderet, et apud innocentie restitutorem commissi ueniam impetraret, biduanis uel triduanis se ieiuniis affligens, somni quietem fugiens, pauperibus et peregrinis per seipsum quotidie ministrans, eorumque pedes abluens uestesque et pecunias iuxta facultatem illis offerens et ultra impendere uolens die sancto sabbati paschalis plurima  dolia de tota ciuitate postulauit, et calidas balneas a mane usque ad uesperam cunctis indigentibus exhibere curauit, et colla singulorum ipse manu sua rasit, et purulentias [Al., prurulentias] scabiesque per hirsutorum corporum uepres unguibus extraxit, et unguentis delibutos candidis uestibus quasi modo regeneratos induit. Cum autem sol appropinquaret occasui, et nullus iam remaneret qui talibus indigeret obsequiis, intrauit ipse in balnea, et exiens mundata conscientia mundissimis opertus est lineis, ut iudicio sanctorum episcoporum solemnia populo celebraret. Cumque iam ad ecclesiam procederet, callidus aduersarius propositum illius uiolare cupiens, ut contra uotum suum aliquem pauperem non lotum episcopus dimitteret, assumpta specie lutidissimi leprosi, sanie fluidi, tabo rigentibus amicti, gressu tremente nutabundi, nimia raucedine miserandi, ante limen ecclesie se illi obuiam tulit. Tunc sanctus antistes instinctu diuino regressus, ut cognosceret quali nuper  inimico succumberet, extractis albis, aquam sine mora calefieri et ipsum misellum in ipsam fecit imponi, assumptaque nouacula turpissimum collum cepit radere. Cumque ab una aure usque ad medias deradisset arterias, cepit ab alia, ut ad eumdem locum rasuram perduceret; illuc autem perueniens, setas longiores quam absciderat, mirum dictu! renatas inuenit: et cum hoc sepe fieret, et ille radere non cessaret, ecce inter manus episcopi, horresco referens, oculus mire magnitudinis in arteriarum medio cepit [c 1Kb] apparere. Tunc ille pauefactus a tali monstro resiluit, et se Christi nomine cum ingenti clamore consignauit: ante cuius inuocationem fraudulentus hostis ultra fallaciam suam abscondere non ualens, ceu fumus euanuit, et abscedens dixit, Iste oculus uigilanter intendit, quando carnem in Quadragesima comedisti.



CAPUT XXIu. De episcopo feminam stuprante.

 In eadem quoque regione fuit alius pontifex incomparabilis sanctitatis qui incauta securitate iam quasi feminei sexus ignarus sanctimoniales iuuenculas non minus quam grandeuos sacerdotes discendi gratia secum conuersari permisit. Cum autem in ipsa festiuitate Paschali post officium diuinum, quod supra mediam noctem pertraxit, Alasaciensi illo sigoltario [d 1Kb] se licentius indulsisset, et simul cum illo fortiori falerno cuiusdam uenustissime femine uultus et meretricios gestus, heu nimis eneruiter in se pertraxisset, recedentibus ceteris, ad lectum suum uocatam lugubriter constuprauit. Mane uero rutilante  citus exsurgens, et iuxta gentiles noctem flumine purgans, ante ineuitabiles uere Deitatis [a 1Kb] oculos maculata conscientia processit. Cumque premissis melodiis ipse iuxta ministerium suum imponere debuisset hymnum angelicum, pauefactus obstupuit, ac sacri mysterii uestes super altare posuit. Atque ad populum conuersus reatum suum confessus est. Deinde ad crepidinem corruens altaris, inestimabilibus ablutus est lacrymarum fluentis. Populo uero instante ut exsurgeret et se terribilibus sacramentis astringente, quod illa precipua die non sibi ab alio aliquo quam ab ipso pastore sacra missarum celebrari paterentur; et ille loco moueri non posset, atque hec concertatio per trium fere horarum spatia transiret, tandem clementia Creatoris, et uota deuoti populi et contritum cor episcopi miserata [respiciens], sic in pauimento iacentem reuestiuit, et de sua certioratum [certificatum] indulgentia, ad contractanda celestibus metuenda mysteria in exemplum uere penitentie uel cautelam nusquam et nunquam in  hoc seculo tute, sed semper et ubique uane securitatis misericorditer animauit.



CAPUT XXu. Episcopus auarus.

In Francia quoque que dicitur Antiqua fuit alius, ultra omnem modum tenacitate constrictus; cum autem sterilitas omnium terre prouentuum quodam anno insolita orbem uniuersum depopularetur, tunc auarus ille negotiator omnium mortalium imo iam morientium ultima necessitate gauisus, repositoria sua precepit aperiri, nimium chare uenundanda. Tum demon uel larua, cui cure fuit ludicris uel hominum illusionibus uacare, fecit consuetudinem ad cuiusdam fabri ferrarii domum uenire et per noctes malleis et incudibus ludere: cumque pater ille familias signo salutifere crucis se suaque munire conaretur, respondit pilosus: Mi compater, si non impedieris me in officina tua iocari, appone hic poticulam  tuam, et quotidie plenam inuenies illam. Tum miser ille, plus penuriam metuens corporalem quam eternam anime perditionem, fecit iuxta suasionem aduersarii. Qui assumpta pregrandi flascone cellarium Bromii uel ditis illius irrumpens, rapina perpetrata, reliqua in pauimenta fluere permisit. Cumque iam tali modo plurime cube fuissent inanite, animaduertens episcopus quod demonum fraude periissent, benedicta aqua cellam aspersit, et inuicte crucis signaculo tutauit. Nocte autem facta, furis antiqui callidus satelles cum uasculo suo uenit, et cum uinaria uasa propter impressionem sancte crucis non auderet attingere, nec tamen ei liceret exire, in humana specie repertus et a custode domus alligatus pro fure ad publicum productus [b 1Kb] , et ad palam cesus: inter cedendum hoc solum proclamauit: ue mihi, ue mihi, quod poticulam compatris mei perdidi. Hec licet historia sit uera, idcirco protulerim, ut sciatur cui proueniant abiurata, et in diebus necessitatis abstrusa, et quantum ualeat diuini nominis  inuocatio, etiam per non bonos adhibita.



CAPUT XXuI. Episcopus in aquam immersus.

Cum oculos ad Francorum caput intendo eiusque membra perlustro, reliquarum gentium summos et infimos post tergum reliqui; sed iam ad uicinos nostros Italos, una tantummodo macheria [maceria] diuisos ueniendum est. Erat ibi quidam episcopus inanium [c 1Kb] rerum ualde cupidissimus, quod diabolus aduertens cuidam pauperculo, auaritia tamen non euacuato, in humana se obtulit specie, pollicitus non mediocriter illum esse ditandum, si societatis uinculo in perpetuum sibi delegisset adnecti. Quod cum miser profiteri non abnueret, dixit hostis callidus,  Conuerto me in mulum prestantissimum, tu uero ascende super me et uade ad episcopum: cum autem mulum illum ceperit inhiare, tu protrahe, differ, abnue, pretium exaggera indignationemque simulans recedere para; tum necesse est ut ille post te mittat, et plurima promittat, tandem precibus exoratus, et infinita pecunia cumulatus, quasi non libenter et coacte illi mulum concede, et concitus aufugiens latibulum ubicunque require. Quod cum factum esset, et episcopus usque ad sequentem diem exspectare non sustinens, in ipso feruore meridiano sonipedem ascendens per urbem superbiens equitabat, in campum uolitaturus ibat, ad fluuium refrigerandi gratia properabat, in cuius fauorem omnis etas sequebatur ambulationem uolubilissimam [d 1Kb] , cursum rapidissimum, natatum delphinis simillimum cernere gestientes, et ecce antiquus ille Belial uelut chami frenique non patiens, et uere gehenne ignibus estuans, in profundum gurgitis sese demergere, et secum trahere cepit episcopum, ita ut uix militari manu et  industria piscatorum qui prope nauigabant, extraheretur.



CAPUT XXuII. Episcopus fornicator.

Insidiarum peritus aduersarius, in uia qua ambulamus laqueos nobis abscondere solitus, alium quidem hoc, alium uero alio uitio supplantare non desistit. Cuidam sacerdoti  fornicationis crimen imponebatur; cumque hoc iam ita in notitiam populorum deuenisset, ut a referentibus etiam episcoporum episcopo religiosissimo Carolo notissimum fieret; et ille sapientissimus [prudentissime] aliquandiu rem dissimulans friuolis uerbis fidem accommodare noluisset. Sed fama malum, quo non uelocius ullum, de minima meisa [musca] super aquilarum magnitudinem excresceret, ut nequaquam iam celari potuisset, misit districtissimus inquisitor iustitie Carolus  duos de palatinis, qui ad proximum ciuitati locum uespere diuertentes mane primo ad sacerdotem inopinato uenirent, et ipsum sibi missam celebrare postularent; et si nimis abnueret, illi eum ex suo nomine constringerent, quatenus per se ipsum sacrosancta mysteria celebraret: qui nesciens quid ageret, quia et ante superni inspectatoris oculos ipsa nocte peccauerat, et illos offendere non auderet; plus tamen homines quam Deum metuens, frigidissimo fonte estuantia membra baptizans, ad offerenda terribilia sacramenta processit. Et ecce uel conscientia cor quatiente, uel aqua uenas penetrante, tanto frigore correptus est, ut nullo medicorum adminiculo posset saluari, sed immanissima febrium ualetudine perductus ad mortem, eterni Iudicis decreto animam reddere cogeretur.



CAPUT XXuIII. De Leone pontifice.

Sed ceteris mortalibus his et huiusmodi fraudibus  a diabolo uel satellitibus eius illusis libet intueri sententiam Domini, qua firmissimam sancti Petri confessionem remunerans ait: Quia tu es Petrus et super hanc petram edificabo Ecclesiam meam, et porte inferi non preualebunt aduersus eam , in his etiam periculosissimis et nequissimis diebus inconcussam et immobilem permanere. Ut inter emulos semper inuidia debacchatur, solemne Romanis et consuetudinarium fuit ut omnes alicuius momenti ad sedem apostolicam per tempora subrogati iugiter essent infensi uel potius infesti. Unde contigit ut quidam illorum inuidia cecati sancte recordationis Leoni pape, cuius supra fecimus mentionem, mortiferum crimen imponentes, eum cecare fuissent aggressi; diuino uero nutu conterriti sunt  et retracti, ne oculos eius eruerent, sed rasoriis per medios inciderent; quod cum clanculo per familiares suos Micheli imperatori Constantinopoleos indicari fecisset; et ille omne auxilium ab eo retraheret, dicens: Ille papa regnum habet per se et nostro prestantius; ipse se per se ipsum uindicet de aduersariis suis. Tunc sanctus ille diuinam constitutionem secutus, ut qui iam re ipsa rector et imperator plurimarum erat nationum, nomen quoque imperatoris Cesaris et Augusti apostolica auctoritate gloriosius assequeretur, inuictum Carolum Romam uenire postulauit. Qui, ut semper in expeditione et procinctu bellico positus erat, statim cum apparitoribus et schola tironum, cause uocationis sue penitus ignarus, ad caput quondam orbis absque mora perrexit; cumque perditissimi populi inopinatum illius comperissent aduentum, quasi passeres a conspectu domini sui cognomine [quo nomine] nuncupati solent celari, ita per diuersa latibula, cryptas et profugia sunt abstrusi. Sed cum industriam et sagacitatem  eius sub celo non possent euitare, ad basilicam sancti Petri capti et catenati producti sunt. Illic intemeratus pater Leo assumens Euangelium Domini nostri Iesu Christi, posuit super caput suum, et in conspectu Caroli eiusque militum, assistentibus etiam persecutoribus suis, in hec uerba iurauit: Sic in die magni iudicii sim particeps Euangelii, sicut immunis sum criminis falso mihi ab istis obiecti. Et mox terribilis Carolus dixit ad suos: Caue ne quis de illis euadat. Omnes itaque comprehensos uel diuersis mortibus, uel irremeabilibus damnauit exsiliis. Cum autem ibidem aliquot diebus reparandi exercitus gratia moraretur, conuocauit antistites apostolicus de uicinis artibus  quoscunque potuit; et coram positis illis, et inuincibilibus gloriosissimi Caroli comitibus, nichil minus suspicantem ipsum pronuntiauit imperatorem defensoremque Ecclesie. Quod cum ille non tamen gratanter suscepit, pro eo quod putaret Grecos maiore succensos inuidia aliquid  incommodi regno Francorum machinaturos; imo potiori cautela prouisuros, sicut tunc fama ferebat, ne Carolus insperato ueniens regnum illorum suo subiugaret imperio. Et maxime, quia pridem magnanimus Carolus, cum legati regis Byzantini uenirent ad se, et de domino suo illi suggererent quod fidelis ipsi amicus esse uoluisset, et si uiciniores essent, eum filii loco nutrire et paupertatem illius releuare decreuisset, feruentissimo igne se intra pectus retinere nequeunte, in hec uerba prorupit: O utinam non esset ille gurgiculus inter nos, forsitan diuitias Orientales aut partiremur, aut pariter participando communiter haberemus. Quod ignari paupertatis Africane solent de Afrorum rege narrare. Innocentiam uero beati Leonis pape ita donator et restitutor sanitatis approbauit, ut post illam penalem et crudelissimam incisionem, clariores, quam antea fuerint, ei condonauerit oculos; excepto, quod in signum uirtutis illius, pulcherrima cicatrix  in modum fili tenuissimi turturinas acies niueo candore decorabat.



CAPUT XXIX. De edificiis Caroli Magni.

Ne uero ab imperitis arguar imperitie, quod mare quod gurgiculi maximus appellauit imperator, inter nos et Grecos, ex eius ore situm retulerim, nouerint qui uolunt, adhuc Hunos et uulgares et plures alias immanissimas nationes intactas et integras, iter ad Greciam terrestre negare; quas tamen postea bellicosissimus Carolus uel terre cequauit, ut omne Sclauorum genus et uulgarum; uel penitus eradicauit, uel ferreorum adamantinorumue progeniem, et non Hunorum, de quibus mox docebo, si prius de edificiis que Cesar Augustus Carolus apud Aquisgrani, iuxta sapientissimi Salomonis exemplum,  Deo, uel sibi, uel omnibus episcopis, abbatibus, comitibus, et cunctis de toto orbe uenientibus hospitibus mirifice construxit, iuxta pauca satis et minima commemorem.



CAPUT XXX. Abbas fur.

Cum strenuissimus imperator Carolus aliquam requiem habere potuisset, non otio torpere, sed diuinis seruitiis uoluit insudare, adeo ut in genitali solo basilicam antiquis Romanorum operibus prestantiorem fabricare propria dispositione molitus, in breui compotem se uoti sui gauderet. Ad cuius fabricam de omnibus cismarinis regionibus magistros et opifices omnium id genus artium aduocauit. Super quos unum abbatem cunctorum peritissimum ad exsecutionem operis  constituit; qui mox ut Augustus quoquam secessit, pretio accepto quos uolebat ad propria remisit, qui uero se  redimere nequiuerunt, uel a dominis suis absoluti non sunt, sicut quondam Aegyptii populum Dei iniquis operibus afflixerunt, ita immensis laboribus oppressit, ut nunquam eos aliquantulum requiescere pateretur. De tali ergo fraudulentia cum infandum pondus auri et argenti sericorumque palliorum congregasset, et uiliora suspendens in camera, pretiosiora queque in arcis uel scriniis absconsa concluderet, ecce repente domus eius inflammata, a referentibus illi nuntiatum est, qui concitus accurrens et per medios flammarum globos in conclaue quo scrinia auro plena seruabantur, irrumpens, et cum uno tantum exire nolens, singula singulis imposuit humeris, et exire cepit. Interea una trabes pergrandis ignibus euicta cecidit super eum, et corpus quidem materiali combussit incendio, animam uero transmisit ad ignem [a 1Kb] qui non succenditur. Ita diuinum iudicium pro religiosissimo Carolo uigilauit, ubi ipse regni negotiis occupatus minus intendit.



CAPUT XXXI. De campana.


Erat ibidem alius opifex in omni opere eris et uitri cunctis excellentior; cumque Tancho monachus sancti Galli campanum optimum conflaret, et eius sonitum Cesar non mediocriter miraretur, dixit ille prestantissimus in ere magister: Domine imperator, iube mihi cuprum multum afferri, ut excoquam illud ad purum, et in uicem stanni fac mihi quantum opus est de argento dari, saltem centum libras, et fundo tibi tale campanum, ut istud in eius comparatione sit mutum. Tum liberalissimus regum, cui licet diuitie affluerent, ipse tamen cor illis non apponeret, facile iussit omnia que petebantur exhibere. Que miser ille assumens, letus exiuit, et es quidem conflans et emundans, in locum uero argenti purgatissimum stannum subiiciens, multo melius optimo illo, de adulterato metallo campanum  in breui tempore perfecit probatumque Cesari presentauit. Quod ille propter incomparabilem comparationem satis admiratus immisso ferro pulsatorio iussit in campanario suspendi. Quod cum sine mora factum fuisset, et custos ecclesie uel reliqui capellani, nec non et erronei tirones illud ad sonitum perducere, alii succedentes aliis niterentur, et nichil efficere potuissent, tandem indignatus auctor operis, et commentor inaudite fraudis, apprehenso fune traxit eramentum: et ecce ferrum de medio elapsum in uerticem ipsius cum iniquitate sua descendit, et per cadauer iam iamque defunctum pertransiens ad terram cum intestinis uirilibus uenit. Memoratum uero pondus argenti repertum precepit iustissimus Carolus inter indigentes palatinos dispergi [distribui].



CAPUT XXXII. Lex Caroli de construendis edificiis.


Fuit consuetudo in illis temporibus, ut ubicunque aliquod opus ex imperiali precepto faciendum esset, si quidem pontes uel naues, aut traiecti, siue purgatio, seu stramentum, uel impletio cenosorum itinerum, ea comites per uicarios et officiales suos exsequerentur, in minoribus duntaxat laboribus; a maioribus autem, et maxime nouiter exstruendis nullus ducum uel comitum, nullus episcoporum uel abbatum excusaretur aliquo modo. Cuius rei testes adhuc sunt arce pontis Magontiacensis, quem tota Europa communi quidem, sed ordinatissime participationis opere perfecit, fraudulentiam uero quorumdam maleuolorum, et de nauium subuectione mercedes iniquissimas compilare uolentium consumpsit. Si uero essent ecclesie ad ius regium proprie pertinentes, laquearibus uel muralibus ordinande picturis, id a uicinis episcopis aut abbatibus curabatur. Quod si noue fuissent instituende,  omnes episcopi, duces et comites, abbates etiam, uel quicunque regalibus ecclesiis presidentes, cum uniuersis qui publica consecuti sunt beneficia, a fundamentis usque ad culmen instantissimo labore perduxerunt: sicut adhuc probat non solum basilica illa diuina, sed et humana apud Aquisgrani, et mansiones omnium cuiusquam dignitatis hominum, que ita circa palatium peritissimi Caroli, eius dispositione constructe sunt, ut ipse per cancellos solarii sui cuncta posset uidere, quecunque ab intrantibus uel exeuntibus quasi latenter fierent. Sed et ita procerum habitacula a terra erant in sublime suspensa, ut sub eis non solum militum milites et eorum seruitores, sed omne genus hominum ab iniuriis imbrium uel niuium uel gelu caminis possent defendi, et nequaquam tamen ab oculis acutissimi Caroli ualerent abscondi. Cuius edificii descriptionem ego Inclusus absolutis cancellariis uestris relinquens, ad iudicium Dei, quod circa illud factum est, explicandum  reuertor.



CAPUT XXXIII. Somnium Leutfredi mortem prenuntians.

Preuidentissimus igitur Carolus quibuscunque primoribus in proximo constitutis precepit ut opifices a se directos omni industria sustentare, et cuncta ad opus illud necessaria subministrare curarent; qui uero ex longinquis partibus aduenissent, commendauit eos preposito domus sue nomine Leutfredo, ut eos de publicis rebus aleret et uestiret, sed et cuncta que ad constructionem illam pertinerent sedulus impendere semper instaret. Quod cum illo in eodem loco sedente aliquantulum faceret, recedente uero omnimodo cessaret, tantas pecunias idem prepositus de miserorum illorum cruciatibus aggregauit, ut eas mammonas Pluton atque Dis non aliter quam uehiculo cameli possent ad inferna perducere, quod ita  mortalibus compertum est. Gloriosissimus Carolus ad nocturnas Laudes pendulo et profundissimo pallio  utebatur. Expletis uero hymnis matutinalibus ad caminatam reuersus, imperialibus uestimentis pro tempore ornabatur; clerici uero cuncti ita parati, ad antelucana ueniebant officia, ut uel in ecclesia, uel in porticu, que tunc curticula dicebatur, imperatorem ad missarum solemnia processurum uigilantes exspectarent, aut qui opus habuisset in sinu compatris sui caput paululum reclinaret. Quidam ergo pauperculus ex eis, qui domum supradicti Luitfredi abluendarum seu resarciendarum  uestium uel potius pannorum causa frequentare solebat, super genua socii sui dormiens, uidit gigantem Antoniano illo aduersario proceriorem de curte regico super riuulum illum per traiectum, ad domum illius properantem, et camelum immanissimum inestimabili sarcina pregrauatum ad ulteriora trahentem; et obstupefactus in somno, quesiuit ab eo, de qua  regione ueniret, aut quo tendere uoluisset; qui respondit, De domo regis ad domum Luitfredi pergo, ut eum super hos fasces imponam, et pariter cum eis in infernum demergam. Ad quam uisionem expergefactus clericus et maiore metu conterritus, ne eum terribilis Carolus dormientem reperiret, mox caput eleuans, et ceteros ad uigilandum prouocans, in hec uerba prorupit: Si uultis audire somnium meum? uidebar mihi uidere Polyphemium illum, qui in terra gradiens alta pulsat sidera, et in medio Ionio latera non cingit ardua, de hac curte ad domum Luitfredi cum onerario properantem camelo; cumque causas eius itineris inquisissem, dixit ille, Luitfredum super hec onera ponere et ad inferna deducere contendo. Hac relatione nondum expleta uenit puella de domo eius omnibus notissima, et ante pedes eorum procidit implorans, ut memoriam amici sui Luitfredi dignarentur habere. Illis autem interrogantibus, quid cause haberet, dixit illa: Domini  mei, sanus ad latrinam exiuit, et cum ibi diutius moraretur, egredientes defunctum inuenimus illum. Cuius cum subitanea mors imperatori comperta fuisset, et ab opificibus et reliqua familia tenacia uel auaritia illius iam libere proderetur, iussit thesauros eius perquiri. Qui cum inestimabiles inuenirentur, sciretque iudex post Deum iustissimus, de qua iniquitate congregati fuissent, publice pronuntiauit: Non potest aliquid ex his, que iniuste fraudauit. ad liberationem illius miseri proficere. Diuidantur itaque inter operarios huius edificii tenuioresque palatii nostri.



CAPUT XXXIu. Luxus diaconi punitus.

Duo sunt adhuc referenda que in eodem contigerunt loco. Quidam diaconus iuxta consuetudinem Cisalpinorum contra naturam pugnare solitus, balneas trans caput suum pressissime radi faciens, cutem expoliuit, ungues murcauit, capillosque breuissimos quasi ad circinum tornando decurtauit, lineas  et camisiam candidissimas induit; et quia deuitare non potuit, quin potius per hoc gloriosior appareret, sponte coram summo Deo et sanctis angelis, et in conspectu seuerissimi regis et procerum eius, Euangelium  polluta conscientia legere presumpsit. Inter legendum uero aranea de laqueariis per fila subito descendens caput eius percussit, et celerrime ad superna retraxit. Quod cum districtissimus Carolus secundo ac tertio prouideret, et dissimulando fieri permitteret, clericus uero propter timorem illius se defendere non auderet, maxime cum non araneam se impetere, sed muscas inquietare putaret, euangelica lectione perlecta reliquum etiam compleuit officium. Egressus autem de basilica mox intumuit et infra unius hore spatium defecit. Religiosissimus uero Carolus pro eo quod uidit et non prohibuit, quasi homicidii reum publica seipsum penitentia mulctauit.



CAPUT XXXu. Ingratitudo clerici plectitur.


Habuit incomparabilis Carolus incomparabilem clericum in omnibus, de quo illud ferebatur quod de nullo unquam mortalium, quia uidelicet et scientia litterarum secularium atque diuinarum, cantileneque ecclesiastice uel iocularis nouaque carminum compositione siue modulatione, insuper et uocis dulcissima plenitudine inestimabilique delectatione cunctos precelleret. Cumque et ipse legislator  ex instructione diuina sapientissimus de gracilitate [garrulitate] uocis uel dispendio lingue tardioris causetur ; et discipulum  ex auctoritate inhabitantis in se Dei clementis celestibus imperantem   ad consulta  mittat Eleazari ; et Christus Dominus noster uel eum, quo inter natos mulierum maiorem non surrexisse testatur, nullum in corpore signum operari concesserit  ; et eum quem paterna reuelatione seipsum cognoscere uoluit, clauibusque regni celorum donauit, Pauli sapientiam mirari uoluerit ; discipulumque plus ceteris dilectum in tantam cadere trepidationem permiserit, ut in locum sepulcri eius ingredi non presumeret, cum illud imbecilles muliercule sepius frequentarent . Sed illi, sicut scriptum est, Omni habenti dabitur ; scientes a quo haberent, etiam que minus habuere, consecuti sunt. Iste uero nesciens unde haberet, uel sciens, auctori donorum digne gratias non egit, cuncta pariter amisit. Nam cum ueluti familiarissimus iuxta gloriosissimum Cesarem constitisset, subito non comparuit. Cumque ad tam inauditam et incredibilem rem inuictissimus imperator Carolus obstupefactus fuisset, sed tandem resipiscens se cruce Domini consignaret, inuenit in eo loco in quo steterat ille, quasi carbonem deterrimum et modo exstinctum.



CAPUT XXXuI uestes Gallorum.


Nocturnum atque pendulum Augusti pallium adhuc nos a bellico procinctu retrahit. Erat antiquorum ornatus uel paratura Francorum, calceamenta forinsecus aurata, corrigiis tricubitalibus insignita, fasciole crurales uermiculate, et subtus eas tibialia uel [Al., ac] coxalia linea, quamuis ex eodem colore, tamen opere pretiosissimo uariata. Super que et faciolas in crucis modum intrinsecus ante et retro longissime [Al. intrinsecus et extrinsecus, ante et retro longissime] ille corrigie tendebantur. Deinde camisia cilizina [Al. glizina, glezina]; post hec baltheus  spate colligatus, que spata primum uagina [Al. uagina sagea], secundo corio qualicunque, tertio linteamine candidissimo, cera lucidissima roborato ita cingebatur, ut per medium cruciculis eminentibus ad peremptionem gentilium duraretur [Al. auraretur]. Ultimum habitus eorum erat pallium canum uel sapphirinum quadrangulum, duplex, sic formatum, ut cum imponeretur humeris, ante et retro pedes tangeret, de lateribus uero uix genua tangeret; tunc [Al. contegeret; tum] baculus de arbore malo, nodis paribus admirabilis, rigidus et terribilis cuspide manuali, ex auro uel argento, cum celaturis insignibus prefixo portabatur in dextera. Quo habitu lentus ego et testudine tardior, cum in Franciam nunquam uenirem, uidi caput Francorum in monasterio sancti Galli prefulgens, duosque flores auricomos ex eius femoribus progressos, quorum qui prior autem paulatim excrescens uerticem stipitis sui summa gloria decorauit, et transcendendo contexit. Sed, ut se mos humani habet ingenii, cum inter Gallos Franci militantes  uirgatis eos sagulis lucere conspicerent, nouitate gaudentes, antiquam consuetudinem dimiserunt, et eos imitari ceperunt. Quod interim rigidissimus imperator idcirco non prohibuit, quia bellicis rebus aptior uideretur ille habitus. Sed cum Fresones hac licentia abutentes aduerteret, et breuissima illa palliola, sicut prius maxima, uendere comperisset, precepit ut nullus ab eis nisi grandia latissimaque illa longissima pallia consuetudinario pretio cemeret, adiiciens: Quid prosunt illa putaciola? in lecto non possum eis cooperiri, cauallicans contra uentos et pluuias nequeo defendi, ad necessaria nature secedens tibiarum congelatione deficio.



LIBER SECUNDUS DE REBUS BELLICIS CAROLI MAGNI.



INCIPIT PRAEFATIO.


In prefatione huius opusculi tres tantum auctores me secuturum spondi: sed quia precipuus eorum Wernbertus septimo die de hac uita recessit, et debemus hodie, id est, III die Kal. Iunii, commemorationem illius orbi filii discipulique agere, hoc fiat terminus libelli istius  ex sacerdotis eiusdem ore de religiositate et ecclesiastica domini Caroli cura processit. Sequens uero de bellicis rebus acerrimi Caroli ex narratione Adalberti patris eiusdem Wernberti cudatus [cudatur], qui cum domino suo Kerardo et Hunisco, et Saxonico uel Sclauico bello interfuit. Et cum iam ualde senior paruulum me nutriret, renitentem, et sepius effugientem, ut tandem coactum, de his instruere solebat.



CAPUT PRIMUM. Gallorum a Romano imperio defectio.

Ex relatione secularis hominis et in scripturis  minus eruditi sermonem facturi, non ab re credimus si iuxta fidem scriptorum pauca de superioribus ad memoriam reuocemus. Cum Deo odibilis Iulianus in bello Persico celitus fuisset peremptus, et a regno Romanorum non solum transmarine prouincie, sed et proxima Pannonia, Noricus, Rhetia uel Germania, Francique uel Galli defecissent, ipsique reges Gallorum uel Francorum propter interfectionem sancti Desiderii uiennensis episcopi et expulsionem sanctissimorum aduenarum, Columbani uidelicet et Galli, retrolabi cepissent, gens Hunnorum prius per Franciam et Aquitaniam, uel Gallias uel Hispanias latrocinari solita, tota simul egressa, quasi latissimum incendium cuncta deuastans, reliquias que remanere poterant ad tutissima latibula [Al., tutissimas latebras]  comportauit. Que huiusmodi fuerunt, sicut Adalbertus mihi narrare consueuerat.



CAPUT II. De Hunnis.

Terra, inquiens, Hunnorum IX circulis cingebatur: et cum ego alios circulos nisi uI in eos cogitare nescius, interrogarem [a 1Kb] : Quid illud miraculi fuit, domine? Respondit nouem hegin [haganis] muniebatur. Cumque et illos alterius generis esse nescirem, nisi quatenus segetibus solent pretendi, inquisitus etiam de hoc dixit: Tam latus fuit unus circulus, hoc est tantum intra se comprehendit, quantum spatium est de castro Turico ad Constantiam, ita stipitibus quercinis, faginis et abieginis exstructus, ut de margine ad marginem XX pedes tenderetur in latum et totidem subrigeretur in altum; ciuitatis autem uniuersa, aut durissimis lapidibus, aut creta tenacissima repleretur, porro superficies uallorum eorumdem integerrimis  cespitibus tegeretur. Inter quorum confinia plantabantur arbuscule, que, ut cernere solemus, abscisse atque proiecte comas caudicum foliorumque proferunt. Inter hos igitur aggeres ita uici et uille erant locate, ut de aliis ad alias uox humana posset audiri. Contra eadem uero edificia inter inexpugnabiles illos muros porte non satis late erant constitute, per quas latrocinandi gratia non solum exteriores, sed etiam interiores exire solebant. Item de secundo circulo, qui similiter ut primus erat exstructus XX milliaria Teutonica, que sunt XI Italica, ad tertium usque tendebatur. Similiter usque ad nonum. Quamuis ipsi circuli alius alio multo contractiores fuerint. De circulo quoque ad circulum sic erant possessiones et habitacula undique uersum  ordinata, ut clangor tubarum inter singula posset cuiusque rei significatiuus aduerti. Ad has ergo munitiones, per ducentos et eo amplius annos, qualescunque omnium Occidentalium diuitias congregantes cum et Gothi et Wandali quietem mortalium perturbarent, orbem Occiduum pene uacuum dimiserunt. Quos tamen inuictissimus Carolus ita in annis octo perdomuit, ut de eis minimas quidem reliquias remanere permiserit. A uulgaribus uero ideo manum retraxit, quia uidelicet Hunnis exstinctis regno Francorum nichil nocituri uiderentur. Porro predam in Pannonia repertam per episcopia, monasteria liberalissima diuisione distribuit.



CAPUT III. Aggeris destructores cercentur.

In bello autem Saxonico cum per semetipsum aliquando fuisset occupatus, quidam priuati homines, quorum etiam nomina designarem, nisi notam arrogantie deuitarem, testudine facta muros firmissime  ciuitatis uel aggeris acerrime destruebant. Quod uidens iustissimus Carolus primum illorum cum consensu domini sui Keroldi prefectum inter Rhenum et Alpes Italicas instituit.



CAPUT Iu. Duces dormientes in excubiis plectuntur.

Ibidem uero cum duorum ducum filii ad tentorium regis excubare deberent, et potibus ingurgitati iacerent, ut mortui, porro ille iuxta consuetudinem suam sepius euigilans et castra circuiens, sensim et pene nullo cognoscente ad tabernaculum regressus est. Mane autem facto, conuocatis ad se cunctis regni primoribus interrogauit, qua pena dignus esset, qui caput Francorum in manus hostium tradidisset. Tunc prefati duces earumdem rerum penitus ignari eiusmodi hominem condemnauerunt ad mortem: ipse uero durissimis uerbis cercitos dimisit illesos.



CAPUT u. Libertatis amor.


Erant quoque ibi duo nothi de genitio Columbrensi procreati. Qui cum fortissime dimicarent, requisiuit imperator ab illis qui et unde nati essent. Quo comperto, meridiano tempore eos ad tabernaculum suum uocatos sic allocutus est: Boni iuuenes, uolo ut mihi, non alii seruiatis. Qui cum se ad hoc uenisse testarentur, ut uel ultimi in eius essent obsequio, dixit ille: Ad cameram meam seruire debetis. Quod indignatione simulata libenter se facturos esse etiam dum faterentur, captato tempore, quo [capto consilio, cum] imperator quiescere cepisset, exierunt ad castra aduersariorum, et tumultu concitato suo uel hostium sanguine seruitutis notam diluerunt.



CAPUT uI. Saxones gens incognita Grecis.

Inter huiusmodi tamen occupationes nullo modo  magnanimus pretermisit imperator, quin ad longissimarum partium reges alios atque alios dirigeret litterarum uel munerum portitores a quibus illi omnium prouinciarum sunt honores directi. Cum igitur de sede [a 1Kb] Saxonici belli legatos ad regem Constantinopoleos destinaret, interrogauit ille, utrum pacatum esset regnum filii sui Caroli, uel si a finitimis gentibus incursaretur. Cumque missorum primus [Al. missus] alias omnia pacata referret, nisi quod gens quedam, qui Saxones uocantur, creberrimis latrociniis Francorum fines inquietarent, dixit homo torpens otio, nec utilis belli negotio: Heu quare laborat filius meus contra hostes paucissimos, nullius nominis, nulliusque uirtutis? Habeas tu gentem illam cum omnibus ad  eam pertinentibus. Quod cum reuersus bellicosissimo Carolo nuntiaret, arridens ille dixit ei: Multo melius tibi rex ille consuluisset, si unum lineum femorale ad tantum iter tibi tribuisset.



CAPUT uII. Grecorum periuria.

Non uidetur occultanda sapientia quam sapienti Grecie idem missus aperuit [b 1Kb] . Cum autumnali tempore ad urbem quamdam regiam cum sociis uenisset, aliis alio diuisis, ipse cuidam episcopo commendatus, qui cum ieiuniis et orationibus incessanter incumberet, legatum illum pene continua mortificauit inedia. uernali autem tempore iam aliquantulum arridente, presentauit eum regi. Qui interrogauit eum, qualis sibi idem uideretur episcopus. At ille ex imis precordiis alta suspiria trahens: Sanctissimus est, ait, ille uester episcopus, quantum sine Deo possibile est. Ad quod stupefactus rex: Quomodo, inquit, sine Deo aliquis sanctus esse potest? Tum ille,  Scriptum est, inquit, Deus caritas est , qua iste uacuus est. Tunc rex uocauit eum ad conuiuium suum, et inter medios proceres collocauit; a quibus talis lex constituta erat, ut nullus in mensa regis indigena siue aduena [c 1Kb] aliquod animal, uel corpus animalis in partem aliam uerteret, sed ita tantum ut positum erat de superiore parte manducaret. Allatus est autem piscis fluuialis, et pigmentis infusus in disco positus. Cumque hospes idem consuetudinis illius ignarus piscem illum in partem alteram gyraret, exsurgentes omnes dixerunt ad regem: Domine, ita estis inhorati, sicut nunquam anteriores uestri. At ille ingemiscens dixit ad legatum illum: Obstare non possum istis, quin morti continuo tradaris; aliud pete quodcunque uolueris et complebo. Tunc parumper deliberans cunctis audientibus in hec uerba prorupit: Obsecro, domine imperator, ut secundum promissionem uestram concedatis mihi unam petitionem paruulam. Et rex ait: Postula  quodcunque uolueris, et impetrabis, preter quod contra legem Grecorum uitam tibi concedere non possum. Tunc ille: Hoc, inquit, unum moriturus flagito, ut quicunque me piscem illum gyrare conspexit, oculorum lumine priuetur. Obstupefactus rex ad talem conditionem iurauit per Christum, quod ipse hoc non uiderit, sed tantum narrantibus crederet. Deinde regina ita se cepit excusare, per letificam theotocon sanctam Mariam: ego illud non aduerti. Post reliqui proceres, alius ante alium tali se periculo eruere satagentes hic per clauigerum celi, ille per doctorem gentium, reliqui per uirtutes angelicas, sanctorumque omnium turbas, ab hac se noxa terribilibus sacramentis absoluere conabantur. Tum sapiens ille Francigena uanissima Hellade in suis edibus exsuperata, uictor et sanus in patriam suam reuersus est.



CAPUT uIII. Legatus Caroli a Grecis male acceptus.

 Post annos autem aliquot direxit illuc indefessus Carolus quemdam episcopum precellentissimum mente et corpore uirum, adiuncto ei comite nobilissimo duce, qui diutissime protracti tandem ad presentiam regis perducti et indigne habiti per diuersissima sunt loca diuisi. Tandem uero aliquando dimissi cum magno nauis et rerum dispendio redierunt.



CAPUT IX. uindicta Caroli.

Non post multum autem direxit idem rex legatarios suos ad gloriosissimum Carolum. Forte uero contigit, ut tunc idem episcopus cum duce prefato apud imperatorem fuissent. Nuntiatis igitur legatis  uenturis, dederunt consilium sapientissimo Carolo, ut circumducerentur per Alpes et inuia, donec attritis omnibus et consumptis ingenti penuria confecti ad conspectum illius uenire cogerentur. Cumque uenissent, fecit idem episcopus et socius eius, comitem stabuli in medio subiectorum throno suorum sublimi considere, ut nequaquam alius quam imperator credi potuisset. Quem ut legati uiderunt corruentes in terra adorare uoluerunt, sed a ministris repulsi ad interiora progredi sunt compulsi. Quo cum uenirent, uidentes comitem palatii in medio procerum concionantem, imperatorem suspicati, terratenus sunt prostrati; cumque et inde colaphis propellerentur, dicentibus qui aderant, Non est hic imperator, in ulteriora progressi, et inuenientes magistrum regie cum ministris ornatissimis, putantes imperatorem, deuoluti sunt in humum. Indeque repulsi repererunt in consistorio cubicularios imperatoris circa magistrum suum; de quo non uideretur dubium,  quin ille princeps posset esse mortalium. Qui cum se quod non erat, abnegaret, pollicebatur tamen, quod cum primoribus palatii moliretur, quatenus si fieri potuisset, in presentiam imperatoris Augusti peruenire deberent. Tunc ex latere Cesaris directi sunt, qui eos honorifice introducerent. Stabat autem gloriosissimus regum Carolus iuxta fenestram lucidissimam, radians sicut sol in ortu suo, gemmis et auro conspicuus, innixus super Hettonem [a 1Kb] , hoc quippe erat nomen episcopi, ad Constantinopolim quondam destinati. In cuius undique circuitu consistebant instar militie celestis, tres uidelicet iuuenes filii eius, iam regni participes effecti, filieque cum matre non minus sapientia uel pulchritudine quam monilibus ornate; pontifices forma et uirtutibus incomparabiles, prestantissimi nobilitate simul et sanctitate abbates; duces uero tales qualis quondam apparuit Iosue in castris Galgale; exercitus uero talis, qualis de Samaria Syros cum Assyriis effugauit; ut si Dauid medius esset, hec non immerito precinuisset:  Reges terre et omnes populi, principes et omnes iudices terre, iuuenes et uirgines, senes cum iunioribus laudent nomen Domini . Tunc consternati missi Grecorum, deficiente spiritu et consilio perdito, muti et exanimes in pauimentum deciderunt; quos benignissimus imperator eleuatos consolatoriis allocutionibus animare conatus est. Tandem itaque cum exosum quondam et abiectum a se Hettonem in tali gloria uidissent, iterum pauefacti tandiu uolutabantur humi, donec eis rex per Regem celorum iuraret, nichil se illis mali in nullo facturum. Qua sponsione roborati aliquantulum fiducialius agere ceperunt. Patriamque reuersi, non sunt ulterius ad nostra progressi.



CAPUT X. Antiphone Grecorum Latine reddite.

Hic replicandum uidetur quam sapientissimos homines preclarissimus Carolus habuerit in omnibus.  Cum igitur Greci post Matutinas laudes imperatori celebratas, in octaua die Theophanie secreto in sua lingua psallerent, et ille occultatus in proximo carminum dulcedine delectaretur, precepit clericis suis ut nichil ante gustarent quam easdem antiphonas in Latinum conuersas ipsi presentarent. Inde est quod omnes eiusdem sunt toni, et quod in una ipsarum pro, contriuit, conteruit, positum [b 1Kb] inuenitur. Adduxerunt etiam iidem missi omne genus organorum, sed et uariarum rerum secum, que cuncta ab opificibus sagacissimi Caroli, quasi dissimulanter aspecta, accuratissime sunt in opus conuersa, et precipue  illud musicorum organum prestantissimum, quod Delus ex ere conflatis follibusque taurinis per fistulas ereas mire perflantibus, rugitum quidem tonitrui boatu, garrulitatem uero lyre uel cymbali dulcedine cequabat: quod ubi positum fuerit, quandiuque durauerit, et quomodo inter alia post damna perierit, non est huius loci uel temporis enarrare.



CAPUT XI. De legatis Persarum.

Per idem tempus etiam legati Persarum ad eum directi sunt, qui situm Francie nescientes, pro magno duxerunt non [c 1Kb] littus Italie, propter famositatem Rome, cui tunc illum imperare cognouerant, apprehendere ualuissent. Cumque episcopis Campanie uel Tuscie, Aemilie uel Ligurie, Burgundieque siue Gallie simul et abbatibus uel comitibus causam aduentus sui nuntiassent, dissimulanterque ab eisdem suscepti, uel expulsi fuissent, tandem post anni reuolutum  circulum apud Aquisgrani famosissimum uirtutibus Carolum defessi et nimio defecti receperunt circuitu. uenerunt autem illuc in maioris Quadragesime hebdomada maiore, nuntiatique imperatori, dilati sunt ab eius conspectu usque in uigiliam Pasche. Cumque in festiuitate precipua incomparabilis ille incomparabiliter adornatus fuisset, iussit introduci personas eius gentis, que cuncto quondam esset orbi terribilis. Quibus excellentissimus Carolus ita terrificus uidebatur pre omnibus, quasi nunquam regem uel imperatorem prius uidissent. Quos ille blande susceptos hoc munere ditauit, ut quasi unus de filiis eius ubicunque uellent, ambulandi, et singula queque perspiciendi, et quecunque rogandi uel interrogandi licentiam haberent. Quo tripudio gestientes ipsi adherere, ipsum inspicere, ipsumque admirari, cunctisque orientalibus preposuere diuitiis; ascendentesque in solarium, que ambit edem basilice, et inde despectantes clerum uel exercitum, iterumque atque iterum ad imperatorem regredientes propter  letitie magnitudinem risum tenere nequeuntes, complosis manibus aiebant: Prius terreos tantum homines uidimus, nunc autem aureos. Deinde ad singulos procerum accedentes, nouitatemque uestimentorum siue armorum admirati, ad mirabiliorem Augustum sunt reuersi uel regressi. Quod cum eadem nocte et sequente Dominica iugiter in ecclesia facerent, in ipso sacrosancto die ad opiparum conuiuium opulentissimi Caroli cum Francie Europeue proceribus sunt inuitati, sed tamen rerum miraculo perculsi propemodum exsurrexere ieiuni.

Postera Phebea spargebat, lampade terras,
Titoni croceum linquens aurora cubile,
Cum ecce quietis et otii impatientissimus Carolus ad uenatum bisontium uel urorum in nemus ire et Persarum nuntios secum parat educere. Qui cum ingentia illa uiderent animalia, nimio pauore perculsi in fugam conuersi sunt. At non territus heros  Carolus, ut in equo sedebat, acerrimo appropinquans, uni eorum extracta spata ceruicem eius abscindere conabatur; sed frustrato ictu galliculam [d 1Kb] regis et flasciolam ferus immanissimus disrumpens, tibiamque illius summo licet cornu perstringens, paulo tardiorem reddidit, et in conuallem tutissimam, lignis et lapidibus asperatam, casso uulnere irritatus aufugit. Cumque ad obsequium domini cuncti hossas suas [e 1Kb] uellent extrahere, ille prohibuit dicens: Sic affectus ad Hildigardam uenire debeo. Consecutus autem feram Isambardus filius Warini persecutoris patroni uestri Otmari, cum propius non fuisset ausus  accedere, librata lancea inter armum et guttur, cor eius penetrauit, et imperatori palpitantem consignauit. Quod cum ille quasi non aduertisset, cadauere sociis relicto reuersus est domum, aduocataque regina, ostendit ocreas disruptas, et dixit ei: Quid dignus est, qui de hoste hec infligente me liberauit? Illaque respondente, Omni bono, enarrauit imperator cuncta per ordinem, et immanissimis cornibus in testimonium prolatis, ad lacrymas et suspiria pugnosque pectoris dominatricem cegit. Que cum audisset, quod tunc odibilis et cunctis honoribus exspoliatus Isambardo imperatorem de tali aduersario uindicasset, eius pedibus aduoluta impetrauit ei omnia quecunque fuerant illi ablata, sed et ipsa eidem est munera largita.



CAPUT XII. Caroli fama apud Orientales.

Attulerant autem Perse elephantum, et simias, opobalsamum, nardum, unguentaque uaria, pigmenta,  odoramenta uel medicamenta diuersissima, adeo ut Orientem euacuasse et Occidentem uiderentur implesse. Cumque multi apud imperatorem familiaritate uti cepissent, quadam die cum iam letiores essent, et grecingario [a 1Kb] fortiori incaluissent, ad Carolum serietate sobrietateque semper armatum, ioculariter hec prolocuti sunt: Magna quidem est, o imperator, potentia uestra, sed multo minor rumore quo apud Orientalia regna diffamati polletis. Quo ille audito, et profundissima indignatione dissimulata, ioculariter inquisiuit ab eis: Cur ita, filii mei, dicitis? uel hoc unde uidetur? At illi repetentes a principio narrauerunt ei cuncta que sibi in cismarinis partibus contigerunt, dicentes: Nos Perse uel Medi, Armenique uel Indi, et Elamite, omnesque Orientales multo magis uos quam dominatorem nostrum Aaron timemus. De Macedonibus autem uel Achiuis quid dicamus? qui iam iamque magnitudinem uestram plus se fluctibus Ionii oppressuram  pauitant. Insulani autem omnes per quos iter habuimus ad obsequium uestrum ita prompti sunt et intenti, quasi in palatio uestro nutriti fuerint, et beneficiis ingentibus honorati. Istarum autem partium primores, ut nobis uidetur, non satis curant de uobis, nisi tantum in presentia uestra. Nam cum eis, ut pote peregrini, perinde suggeremus, ut aliquid nobis in uestri amore, quia uos quereremus, exhibere dignarentur, inadiutos et uacuos dimiserunt. Tunc imperator omnes comites et abbates, per quos iidem missi profecti sunt, cunctis honoribus denudauit. Episcopos autem infinita pecunia mulctauit uel damnauit: legatos uero cum ingenti cautela et honore ad usque proprios fines deduci precepit.



CAPUT XIII. Afrorum legati.

uenerunt quoque ad eum legatarii regis Afrorum, deferentes leonem Marmarium ursumque Numidicum  cum ferrugine Hibera Tyrioque murice, et ceteris earumdem regionum insignibus. Quam liberalissimus Carolus Libycos quoque iugi penuria confectos, Europe diuitiis, frumento uidelicet, uino et oleo non solum tunc, sed et omni tempore uite sue remunerans, et larga manu sustentans, subiectos sibi atque fideles in perpetuum retentauit, et ab eis non uilia tributa suscepit.



CAPUT XIu. Munera Caroli ad regem Persarum.

Porro autem imperator regi Persarum direxit nuntios, qui deferrent equos et mulos Hispanos, palliaque Frisonica alba, cana, uerniculata, uel sapphirina,  que in illis partibus rara et multum cara comperit. Canes quoque agilitate et ferocia singulares, quales ipse prius ad capiendos uel propellendos leones et tigrides postulauit. Qui ceteris muneribus quasi negligenter inspectis, requisiuit a missis, quas feras et bestias canes illi debellare solerent. Cumque responsum acciperet, quia cuncti quibus immissi fuissent, absque mora discerperent. Hoc, inquit, rei probabit euentus. Et ecce crastina die factus est maximus pastorum clamor a facie leonis fugientium. Quod cum in aula regis fuisset auditum, dixit ad legatos: O socii Franci ascendite in equos uestros et exite post me. Qui statim quasi nichil unquam laboris aut lassitudinis passi, alacriter sunt regem prosecuti. Cum autem ad conspectum leonis eminus licet uentum fuisset, dixit satraparum : Instigate canes uestros in leonem. Qui iussa complentes, acerrime aduolantes, a Germanicis canibus Persicum leonem comprehensum Hyperboree uene  gladiis duratis pro sanguine peremerunt. Quo uiso nominis sui fortissimus heros Aaron ex rebus minimis, fortiorem Carolum deprehendens, his uerbis in eius fauorem prorupit: Nunc autem cognosco quam sint uera que audiui de fratre meo Carolo, qui scilicet assiduitate uenandi et infatigabili studio corpus et animum exercendi, cuncta que sub celo sunt consuetudinem habet edomandi. Quid igitur ei possum condignum rependere, qui ita me curauit honorare? Si terram promissam Abrahe et exhibitam Iosue, dedero illi, propter longinquitatem locorum non potest eam defensare a barbaris, uel si iuxta magnanimitatem suam defendere ceperit, timeo ne finitime regno Francorum prouincie discedant ab eius imperio. Sed tamen hoc modo liberalitati eius gratificari tentabo. Dabo quidem illam in eius potestatem, et ego aduocatus eius ero super eam; ipse uero quandocunque uoluerit, uel sibi opportunissimum uidetur, dirigat ad me legatos suos, et fidelissimum me procuratorem eiusdem prouincie reddituum  inueniet. Hoc ergo modo factum est, ut quod pro impossibili dixit [b 1Kb] peta:

Aut Ararim Parthus bibet, aut Germania Tigrim,
propter industriam uictoriosissimi Caroli, exitum uel reditum missorum eius, et profectionem uel reuersionem legatorum Aaron de Parthia in Germaniam, siue de Germania in Parthiam, iuuenibus, pueris, et senioribus non solum possibile, sed et facillimum uideretur omnino. Utrumlibet Ararim uelint accipere grammatici, eum uidelicet qui Rhenum, uel illum qui Rhodanum precipat [c 1Kb] , quia hoc locorum confuderunt ignari. Ad huius rei testimonium totam ciebo Germaniam, que temporibus gloriosissimi patris uestri Ludwici de singulis nobis [d 1Kb] regalium possessionem singulos denarios reddere compulsa est, qui darentur ad redemptionem Christianorum terram promissionis incolentium, hoc pro antiqua dominatione ataui uestri Caroli, auique uestri Ludwici ab eo miserabiliter  implorantium.



CAPUT Xu. Predictio de Ludouico.

Et quia se obtulit occasio, ut de indicibili patre uestro incideret honoranda mentio, libet commemorare presagium quod de illo sapientissimum constat protulisse Carolum. Nam cum natus et sex annis in domo patris cautissime nutritus sexagenariis hominibus sapientior haud immerito uideretur, genitor indulgentissimus, qui hoc uix egre exspectauit ut ad conspectum aui eum perducere potuisset, assumens puerum a matre delicatissime curatum cepit instruere quam serie uel quam timorate ante imperatorem  se ageret, aut forte interrogatus ei responderet, nec non et sibi ferre deberet, et sic eum ad palatium produxit. Cumque prima die uel secunda inter reliquos statores eum in precuriosioribus oculis intueretur, dixit ad filium: Cuius est ille puerulus? Illo respondente, Quia meus et uester, si dignamini, postulauit eum dicens: Da mihi illum. Quod cum factum fuisset, deosculatum serenissimus Augustus pusionem remisit ad stationem pristinam. Ille mox dignitatem suam cognoscens, et cuiquam post imperatorem secundus manere despiciens, collectis animis, et membris compositissime collocatis equato gradu stetit iuxta patrem suum. Quod prouidentissimus aspectans Carolus, uocato ad se filio precepit, ut interrogaret cognomen [leg. cognominem] suum, cur ita faceret, uel qua fiducia se patri adequare presumeret. Ille uero ratione subnixum reddidit responsum: Quando, inquiens, uester eram uasallus, post uos, ut oportuit, inter commilitones meos steteram;  nunc autem uester socius commilito non immerito me uobis cequo. Quod cum Ludwicus imperatori retulisset, ille huiusmodi sententiam promulgauit: Si uixerit puerulus iste, aliquid magni erit [a 1Kb] . Que uerba ideo de Ambrosio mutati sumus, quia Carolus, que dixit, non possunt examussim in Latinum conuerti. Nec immerito prophetiam de sancto Ambrosio, Magno accommodauerim Ludwico, qui, exceptis eis rebus et negotiis quibus respublica terrena non subsistit, coniugio uidelicet usuque armorum, per omnia simillimus, imo etiam quantum quoque potentia regni, tantum religionis studio, si dici liceat, quodam modo maior exstiterit Ambrosio, fide scilicet catholicus, Dei cultor eximius, seruorum Christi socius, tutor et defensor indefessus. Quod adeo uerum est, ut cum fidelis eius, abba noster Hart. [Hartmatus], nunc autem uester inclusus, ei retulerit, quod reicule sancti Galli non ex regalibus donariis, sed ex priuatorum traditiunculis collecte, nullum priuilegium aliorum monasteriorum, uel  communes cunctorum populorum leges haberet, et ideo neminem sui defensorem uel aduocatum reperire potuissent, ipse cunctis aduersariis nostris opponens, aduocatum se uilitatis nostre coram cunctis principibus suis profiteri non erubuerit. Quo etiam tempore epistolam ad uestram indolem direxit, ut per uestram auctoritatem iuramento coactio [Fort. coacto], quecunque opus habuerimus, licenter querere deberemus. Sed heu, quam stultus ego, qui propter specialem bonitatem ab eo nobis prebitam, a generali et ineffabili eius bonitate et magnitudine uel magnanimitate parum consulte, priuato gaudio retrahente, digressus sum!



CAPUT XuI. Ludouici mores.

Erat itaque uel rex uel imperator totius Germanie Rhetiarumque et antique Francie, nec non et Saxonie, Turingie, Norice, Pannoniarum, atque  omnium septentrionalium nationum; statura optimus, forma decorus, oculis astrorum more radiantibus, uoce clara et omnino uirili, sapientia singularis, quam acutissimo fretus ingenio, scripturarum assiduitate cumulatiorem reddere non cessabat. Ideoque ad anticipandas uel superandas omnes inimicorum insidias, et subiectorum litigia terminanda, fidelibus suis uniuersa commoda prouidenda, incomparabili uiuacitate pollebat; cunctis gentilibus circumquaque, uniuersis anterioribus suis magis magisque terrificus subinde perseuerabat; et merito, quippe qui nunquam linguam suam iudicio, aut manus suas effusione sanguinis Christiani commacularet, preter ultimam necessitatem, quam prius enarrare non audeo quam aliquem paruulum Ludowiculum uel Carolastrum uobis astantem uideo. Postquam tamen cedere nullo unquam modo compelli potuit,  ut quempiam condemnaret ad mortem, sed tamen hac districtione infidelitatis uel insidiarum insimulatos cercere solebat, ut honoribus priuatos nulla unquam occasione uel temporis longitudine mollitus ad pristinum gradum conscendere pateretur. Ad orationis studium et deuotionem ieiuniorum, curamque seruitii diuini supra omnes homines ita erat intentus, ut exemplo sancti Martini quidquid aliud ageret semper quasi presenti Domino supplicare uideretur. Carne et cibis lautioribus diebus certis abstinuit. Tempore uero litaniarum de palatio discalceatis pedibus usque ad ecclesiam pastoralem, uel ad sanctum Hemerammum, si quidem esset Regenspurg [Al. Reganesbourg], crucem sequi solitus erat. In aliis uero locis commanentium consuetudinem non abnuebat. Oratoria noua ad Frankenoford et Regenespurg admirabili opere construxit. Cum propter magnitudinem fabrice alii lapides non sufficerent, muros urbis destrui fecit. In quarum ciuitatibus  tantum auri circa antiquorum ossa reperit, ut non solum basilicam eamdem eodem adornaret, sed et libros integros exinde conscriptos thecis eiusdem materiei, grossitudine prope digiti cooperiret. Nullus clericus, nisi legere doctus et canere, non solum cum eo manere, sed ne in conspectum eius uenire presumpsit. Monachos uero uoti sui preuaricatores ita despexit, ut obseruatores omni affectu dilexit. Ita omni iucunditate ac dulcedine plenus semper exstitit, ut si quis ad eum tristis adueniret, ex sola uisione uel quantulacunque eius allocutione letificatus abscederet. Quod si quid forte sinistrum aut ineptum in eius conspectu subito fieret, uel eum aliunde comperisse contingeret, sola oculorum animaduersione sic omnia correxit, ut quod de interno eternoque iudice scriptum est: Rex, qui sedet in solio regni sui, intuitu uultus sui dissipat omne malum , supra fas mortalibus concessum, in illo non ambigeretur inceptum. Hec breuiter per excessum dixerim: uita comite, propitiaque  Diuinitate uotum habens plurima de eo scribere. Ad propositum iam redeundum est.



CAPUT XuII. Hostium infantes plectit Carolus.

Interea cum imperator Carolus propter aduentantium frequentiam uel infestationem indomitissimorum Saxonum, uel latrocinia piraticamque Nordmannorum, siue Maurorum, apud Aquisgrani paulo diutius consedisset, bellum autem contra Hunnos a filio eius Pipino gereretur, exeuntes a septentrione barbare nationes Noricum et orientalem Franciam magna ex parte depredate sunt. Quod ille comperiens per seipsum ita omnes humiliauit, ut etiam pueros et infantes ad spatas metiri preciperet, et quicunque eamdem mensuram excederet, capite plecteretur. De quo facto aliud multo maius et illustrius opus  excreuit. Cumque enim sanctissimus auus imperii uestri, uita decederet, quidam gigantes, quales propter iracundiam Dei per filios Seth de filiabus Cain narrat Scriptura procreatos , spiritu superbie inflati, eorum procul dubio superiores, qui dixerunt: Que nobis pars in Dauid, aut que hereditas in filio Isai ? eius prolem habitudinis optime despicientes, singuli sibi principatum regni arripere et diadema portare conati sunt. Tunc quibus de mediocribus Dei instinctu protestantibus, quod inclytus imperator Carolus hostes quondam Christianorum metiretur ad spatam, et idcirco quandiu de progenie illius aliquis spate longitudinis inueniri posset, ille Francis, imo Germanie deberet imperare, factio illa diabolica quasi fulminis ictu percussa est in diuersa disiecta.



CAPUT XuIII. Coniuratio aduersus Carolum.


Sed extraneorum uictor Carolus, a propriis est mira quidem, sed cassa fraude circumuentus. Nam de Sclauis ad regna regressus, a filio per concubinam progenito, nomine gloriosissimi Pippini a matre ominaliter insignito, pene captus, et quantum in eo fuit, est morti damnatus. Quod hoc modo compertum est. Cum in ecclesia sancti Petri proceribus congregatis de morte imperatoris consiliatus fuit, finito consilio omnia tuta timens, iussit explorare, si quis usquam in angulis aut subter altaribus fuisset absconsus. Et ecce, ut timuerunt, inuenerunt unum clericum subtus altare celatum. Quem apprehendente ad iusiurandum compulerunt, ne proditor eorum molitionis fieret. Qui ne uitam perderet, ut dictauerunt, iurare non abnuit. Sed illis recedentibus iuramentum illud sacrilegum paruipendens, ad palatium properauit. Cumque cum maxima difficultate per  septem fores et ostia tandem ad cubiculum imperatoris penetrasset, pulsato aditu uigilantissimum semper Carolum ad maximam perduxit admirationem, quis eo tempore eum presumeret inquietare; precepit tamen feminis, que ad obsequium regine uel filiarum eum comitari solebant, ut exirent uidere quis esset ad ianuam, uel quid inquireret: Exeuntes cognoscentesque personam uilissimam, obseratis ostiis cum ingenti risu et cachinno se per angulos, uestibus ora represse, conabantur abscondere. Sed sagacissimus imperator, quem nichil sub celo posset effugere, diligenter a mulieribus exquisiuit, quid haberent, uel quis ostium pulsaret; responsumque accipiens, quod quidam cocao [Al. coccio] derasus, insulsus, et insaniens, linea tantum et femoralibus indutus, se absque mora postularet alloqui; iussit eum intromittere; qui statim corruens ad pedes illius cuncta patefecit ex ordine.

Nihil uero minus suspicantes, ante horam diei  tertiam omnes illi coniuratores dignissima pena uel exsiliis deportati sunt, aut puniti. Ipse quoque nanus et gibbosus Pippinus immanissime cesus et detonsus ad cellam sancti Galli, que cunctis locis imperii latissimi pauperior uisa est et angustior, castigandi gratia ad tempus aliquantulum destinatus est.



CAPUT XIX. Pippini responsum de exscindendis Francis.

Nec multo post quidam de primoribus Francorum in regem manus mittere uoluerunt; quod cum eum minime lateret, et tamen non libenter eos perderet , direxit legatos suos ad eumdem Pippinum, sciscitans ab eo, quid de his fieri oporteret. Quem cum in horto cum senioribus fratribus  urticas et noxia queque tridente extrahentem reperissent, ut usui proficua uiuacius excrescere ualerent, indicauerunt  ei causam aduentus sui. At ille ex imis precordiis suspiria trahens, ut omnes debiles animosiores sanis esse consueuerunt, in hec uerba respondit: Si Carolus consilium meum dignaretur, non ad tantas deponeret iniurias. Ego nichil illi demando, dicite ei quid me agentem inueneritis. At illi timentes ne sine certo aliquo responso ad formidabilem reuerterentur imperatorem, iterum atque iterum requirebant ab eo quid domino renuntiare deberent. Tunc ille stomachando: Nihil, inquit, aliud ei demando, nisi quod facio. Inutilia recrementa extraho,  ut olera necessaria liberius excrescere ualeant. Igitur illi tristes abscesserunt, quasi qui nichil rationabile reportarent. uenientes autem ad imperatorem, et requisiti quid referrent, conquesti sunt se tanto labore et itinere ne in uno quidem sermone certiorari potuisse: Sagacissimo autem rege per ordinem interrogante, ubi eum, uel quid agentem repererint, quidquid responsi illis reddiderit, dixerunt: In triecio rusticano sedentem eum inuenimus, et tridente areolam olerum nouellantem; causamque itineris nostri reuoluentes, hoc solum ab eo responsum magnis flagitationibus extorquere potuimus: Nihil, aiente, aliud ei demando, nisi quod facio; inutilia recrementa extraho, ut olera necessaria liberius excrescere ualeant. His auditis astu non carens et sapientia pollens Augustus, confricatis auribus et inlatis naribus, dixit ad eos: Rationabile responsum, optimi uasalli, reportastis. Illis itaque de periculo uite metuentibus, ipse uim dictorum ad effectum  perducens, cunctos illos insidiatores suos de medio uiuentium auferens, fidelibus suis occupata ab infructuosis loca, crescendi et se extendendi causa concessit. Unum uero aduersariorum, qui excelsissimum in Francia collem, et quecunque de eo prospicere posset, sibi in possessionem delegit, in eodem colle altissime trabi affixum iussit eleuari. Pippinum uere nothum precepit eligere sibi, quomodo uitam degere uoluisset; qui optione concessa optauit locum in quodam monasterio tunc nobilissimo, nunc autem non incertum, de qua causa destructo; quam antea non soluam, quam Bernhardulum uestrum spata femur accinctum conspiciam.



CAPUT XX. De gigante.

Indignatus est autem magnanimus Carolus, quod ipse ad barbaras illas nationes sit exire prouocatus, cum quilibet ducum suorum ad hoc uideretur [a 1Kb] idoneus; quod etiam ita esse ex unius comprouincialium  meorum facto probabo. Erat quidam uir de Durgonum [b 1Kb] , iuxta nomen suum, magna pars terribilis exercitus, uocabulo eis heretante [c 1Kb] , proceritatis, ut de Enachim stirpe exortus credi potuisset, nisi tantum temporum ac locorum interesset; qui quotiescunque ad fluuium Duram [d 1Kb] alpinis torrentibus tumefactum, exundantemque uenisset, ne caballum maximum in eius non dicam fluenta, sed nec liquentia posset impellere, apprehensis habenis fluitantem post se traxit, inquiens: Per dominum Gallum, uelis nolis me sequi debebis. Is itaque cum in comitatu Cesaris Behemanos, Wilzos, et Auaros [e 1Kb] in modum prati siccaret [secaret], et in auicularum modum de hastili suspenderet, domum uictor reuersus, et a torpentibus interrogatus, qualiter ei in regione Winidum complaceret; illos dedignatus, bisque indignatus aiebat: Quid mihi ranunculi illi? septem uel octo, uel certe nouem de illis hasta mea perforatos, et nescio quid murmurantes, huc illucque portare  solebam; frustra aduersum tales uermiculos dominus rex et nos fatigati sumus.



CAPUT XXI. Bellum in Normannos.

Eodem itaque tempore cum imperator Hunnorum bello extremam manum imponeret, et supradictas gentes in deditionem suscepisset, exeuntes Nordmanni Gallis et Francis magnam inquietudinem fecerunt. Reuersus autem inuictissimus Carolus itinere terrestri, quamuis multum angusto et inuio, domi eos inuadere molitus est [f 1Kb] . Sed uel Dei prouidentia  prohibente, ut, secundum Scripturam, in his experiretur Isrelem , uel peccatis nostris obsistentibus, cuncta illius tentamenta in irritum deducta sunt; in tantum, ut ad incommoda totius exercitus comprobanda, de unius abbatis copiis in una nocte quinquaginta boum paria repentina peste numerarentur exstincta. Sapientissimus igitur Carolus ne Scripture inobediens contra iactum [ictum] fluuii conaretur  destitit ab incepto. Cum uero per non modicum tempus latissimum peragraret imperium, Godefridus rex Nordmannorum, absentia eius animatus, fines regni Francorum inuasit, Mosellanumque pagum in sedem sibi preelegit. Cum uero falconem suum de aneta uellet extrahere, consecutus eum filius suus, cuius nuperrime matrem reliquit, et alteram super eam duxit uxorem, per medium diuisit. Quo facto, sicut quondam Holoferne perempto , nullus in animis aut armis, sed in solo fuge presidio ausus est  confidere. Et ita ne exemplo ingrati Isrelis contra Deum gloriaretur, absque sua industria liberata est Francia. Inuictus autem nec uincendus unquam Carolus de tali quidem iudicio Deum glorificauit; sed plurimum conquestus, quod propter absentiam suam aliquis de illis euaserit: Heu, proh dolor! inquiens, quod uidere non merui, quomodo Christiana manus mea cum cynocephalis illis luserit.



CAPUT XXII. Normanni pirate.

Contigit quoque ad quamdam maritimam Gallie Narbonensis urbem uagabundum Carolum inopinato uenire; ad cuius portum eo prandente, sed ignorato, piraterium [a 1Kb] exploratores Nordmannorum fecerunt. Cumque uisis nauibus, alii Iudeos, alii uero Africanos, alii Britannos mercatores esse dicerent, sapientissimus Carolus ex instructione uel agilitate non mercatores, sed et hostes esse deprehendens, dixit ad suos: Non iste naues conferte mercimoniis,  sed hostibus fete sunt acerrimis. His auditis alter alterum preuenire cupientes festine properabant ad naues, sed frustra. Nam comperto Nordmanni, quod ibidem esset, ut ipsi eum nuncupare solebant, martellus Carolus, ne omnis armatura sua in illo aut retunderetur, aut in minutissimas resoluta particulas disperiret, effugio satis incomparabili, insequentium non solum gladios, sed et oculos euitarunt. Religiosissimus autem Carolus, iustus et timoratus, exsurgens de mensa ad fenestram orientalem constitit, et inestimabilibus lacrymis diutissime perfusus est. Cum nullus eum compellare presumeret, tandem aliquando ipse bellicosissimus proceribus suis de tali gestu et lacrymatione satisfaciens: Scitis, inquit, o fideles mei, quid tantopere plorauerim? Non hoc, ait, timeo, quod isti nugis mihi aliquid nocere preualeant, sed nimirum contristor, quod me uiuente ausi sunt littus istud attingere; et maximo dolore torqueor, quia preuideo, quanta mala  posteris meis, et eorum sunt facturi subiectis. Quod ne adhuc fiat, Christi Domini nostri tutela prohibeat, et gladius uester in sanguine Nordostunorum duratus obsistat, adiuncto sibi mucrone Carlomanni fratris uestri, tincto quidem in eorumdem cruore, sed nunc non propter ignauiam, sed propter inopiam rerum angustiamque terrarum fidelissimi uestri Ardnoldi ita in rubiginem uersus, ut tamen iussu et uoluntate potentie uestre haud difficulter possit ad acumen et splendorem perduci. Hic enim solus ramusculus cum tenuissima bennolini [b 1Kb] astula de fecundissima L. [c 1Kb] radice sub singulari cacumine protectionis uestre pupulascit [pullulascit]. Etenim ergo de proatauo uestro Pipino in historia uestra cognouimus aliquid inseratur, quod, concedente clementia diuina, mox futurus Carloaster aut Ludwiculus uester.



CAPUT XXIII. Leo occisus a Pipino.


Longobardis uel ceteris hostibus Romanos infestantibus, miserunt legatos suos ad eumdem Pippinum, ut propter amorem sancti Petri sibi quantocius in auxilium uenire dignaretur. Qui absque mora subiugatis hostibus, orationis tantum gratia Romam uictor ingreditur; et a ciuibus hac laude suscipitur: Ciues apostolorum et domestici Dei aduenerunt hodie portantes pacem, et illuminantes patriam; dare pacem gentibus, et liberare populum Domini. Cuius uim carminis et originem quidam ignorantes [d 1Kb] , hoc in natalitiis apostolorum canere consueuerunt. Ipse uero inuidiam Romanorum, imo, ut uerius loquar, Constantinopolitanorum declinans, mox in Franciam reuertitur. Comperto autem quod primates exercitus eum clanculo despicientes carpere solerent, precepit adduci taurum magnitudine terribilem et animis indomabilem, leonemque ferocissimum  in illum dimitti, qui impetu ualidissimo in eum irruens, apprehensa ceruice tauri, proiecit in terram. Tunc rex dixit ad circumstantes: Abstrahite leonem a tauro, uel occidite eum super illum. Quo spectantes ad alterutrum congelatisque precordiis pauefacti, uix hec singultando mussitare potuerunt: Domine, non est homo sub celo qui hoc audeat attentare. Quo ille confidentior exsurgens de throno et extracta spata per ceruicem leonis ceruicem tauri diuisit ab armis; et spata in uaginam remissa consedit in solio: uidetur uobis, inquiens, utrum dominus uester esse possimus? Non audistis, quid fecerit paruus Dauid ingenti illi Goliath, uel breuissimus Alexander procerissimis satellitibus suis? Tunc quasi tonitru perculsi ceciderunt in terram, dicentes: Quis nisi insaniens dominationem uestram mortalibus imperare detrectatur?



CAPUT XXIu. De balneis Aquensibus.


Non solum contra bestias et homines talis exstitit, sed etiam contra spiritales nequitias inauditum certamen exercuit. Nam cum Aquisgrani thermis nondum edificatis calidi saluberrimique fontes ebullirent, iussit camerarium suum preuidere, si fontes purgati essent, et ne quis ignotus ibi dimitteretur. Quod cum factum fuisset, assumpto rex gladio, in linea ex subtalaribus properauit ad balneum, cum repente hostis antiquus eum quasi perempturus aggreditur; rex autem crucis signo munitus nudato gladio umbram in humana aduertens effigie, inuincibilem gladium ita terre infixit, ut diutino luctamine uix eum reuocauerit. Que tamen umbra tante crassitudinis erat, ut cunctos illos fontes tabo et cruore abominandaque pinguedine deturparet. Sed nec his motus insuperabilis Pippinus dixit ad cubicularium: Non sit tibi cura de talibus, fac effluere infectam illam aquam, ut in ea, que pura manauerit, sine  mora lauari queam.



CAPUT XXu.

Proposueram quidem, imperator Auguste, de solo proauo uestro Carolo, omnia uobis scientibus quecunque fecit, breuem narratiunculam retexere; sed cum ita se obtulerit occasio, ut necessario memoria fiat gloriosissimi patris uestri Ludwici, cognomento Illustris, et religiosissimi proataui uestri Pippini iunioris, de quibus propter ignauiam modernorum grande silentium est, omnia intacta preterire nefarium iudicaui. Nam de maiore Pippino integrum pene librum doctissimus Beda in ecclesiastica procudit historia. His itaque per excessum commemoratis ad cognominalem uestrum illustrem Carolum olorinus iam redeat natatus. Sed si bellicis rebus ab eo gestis aliquid non subtraxerimus, nunquam ad quotidianam  eius conuersationem reuoluendam reducimur. Quapropter que concurrunt in presenti quam strictissime potuero memorabo.



CAPUT XXuI. Carolus Romam petit.

Post mortem uictoriosissimi Pippini cum iterato Longobardi Romam iam inquietarent, inuictus Carolus, quamuis in cisalpinis partibus nimium occupatus, iter in Italiam haud segniter arripuit, et incruento bello, siue spontanea deditione humiliatos in seruitium accepit Longobardos; et in firmitatis gratiam, ne unquam a regno Francorum discernerent, uel terminis sancti Petri aliquam irrogarent iniuriam, filiam Desiderii Longobardorum principis duxit uxorem. Qua non post multum temporis, quia esset clinica [a 1Kb] et ad propagandam prolem inhabilis, iudicio sanctissimorum sacerdotum, relicta, uelut mortua, iratus pater, iuramento sibi prouinciales astringens, ipseque in muris Ticinensibus se concludens, inuincibili  Carolo rebellare disposuit. Quod ille pro certo comperiens illuc iter accelerauit. Contigit autem ante aliquot annos quemdam de primis principibus nomine Oggerum offensam terribilissimi imperatoris incurrere, et ob id ad eumdem Desiderium confugium facere. Audito autem aduentu metuendi Caroli ascenderunt in turrim eminentissimam, unde longe lateque prospicere uenientem potuissent. Apparentibus uero impedimentis, que expeditiora Darii uel Iulii fuissent expeditionibus, dixit Desiderius ad Oggerum: Estne Carolus tanto exercitu? At ille respondit: Non adhuc. uidens uero exercitum popularium de latissimo imperio congregatum, diffinite pronuntiauit ad Oggerum: uere in his copiis Carolus exsultat. Respondit Oggerus: Sed non adhuc, neque adhuc. Tunc estuare cepit et dicere. Quid faciemus, si plures cum eo uenerunt? Dixit Oggerus: uidebis qualis ille ueniat. De nobis autem nescio quid fiat. Et ecce ista sermocinantibus apparuit schola uocationis  [uacationis] semper ignara; quam uidens Desiderius stupefactus: Iste est, inquit, Carolus. Et Oggerus: Non, infit, adhuc. Post hanc cernuntur episcopi abbatesque, et clerici, capellani cum comitibus suis; quibus aspectis hec uix egre iam lucis inimicus, mortisque Desiderius singultando blaterauit: Descendamus et abscondamur in terra a facie furoris aduersarii tam immanis. Ad que retulit extumescens Oggerus, rerum et apparatus incomparabilis Caroli quondam expertus, et in meliori tempore assuetissimus: Quando uideris, inquiens, segetem campis inhorrescere, ferreum Padum et Ticinum marinis fluctibus ferro nigrantibus muros ciuitatis inundantes, tunc est spes Caroli uenientis. His necdum expletis, primum ad occasum circino uel Borea cepit apparere quasi nubes tenebrosa, que diem clarissimam horrentes conuertit in umbras. Sed propiante paululum imperatore, ex armorum splendore dies omni nocte tenebrosior orbata est inclusis. Tunc uisus est  ipse ferreus Carolus ferrea galea cristatus, ferreis manicis armillatus, ferreo thorace ferreum pectus humerosque Platonicos tutatus, hasta ferrea in altum subrecta sinistra impletus, nam dextera ad inuictum chalybem semper erat extenta; coxarum exteriora, que propter faciliorem ascensum in aliis solent lorica nudari, in eo ferreis ambiebantur bracteolis. De ocreis quid dicam? que et cuncto exercitui solebant ferree semper esse usui. In clypeo nichil apparuit nisi ferrum. Caballus quoque illius animo et colore ferrum retinebat. Quem habitum cuncti precedentes, uniuersi ex lateribus ambientes, omnesque sequentes, et totus in commune apparatus iuxta possibilitatem erat imitatus. Ferrum campos et plateas  replebat; solis radii reuerberabantur acie ferri; frigido ferro honor a frigidiori deferebatur populo; splendidissimum ferrum horror expalluit cloacarum. O ferrum, heu ferrum! clamor confusus insonuit ciuium. Ferro contremuit firmitas murorum, et iuuenum, consilium ferro deperiit seniorum. His igitur, que ego balbus et edentulus, non ut debui circuitu tardiore diutius explicare tentaui, ueridicus speculator Oggerus celerrimo uisu contuitus, dixit ad Desiderium: Ecce habes quem tantopere perquisisti; et hec dicens pene exanimis cecidit. Sed quia ipso die uel propter amentiam, uel propter aliquam spem resistendi ciues urbici eum suscipere noluissent, dixit artificiosissimus Carolus ad suos: Faciamus hodie aliquid memorabile, ne diem istum otiosi transegisse uituperemur; acceleremus efficere unum oratoriolum, in quo si nobis citius apertum non fuerit, diuinis seruitiis insistere debeamus. Et hac uoce emissa, alius alio discurrentes, calcem et lapides, alii uero ligna uel pigmenta congregantes, artificibus semper  eum comitantibus, attulerunt. Qui a quarta diei hora ante duodecimam talem basilicam muris et tectis, laquearibus et picturis auxiliante et tironum manu militumque construxerunt, ut nulli adhuc eam cernenti, nisi per annum integrum fieri posse credatur. Postea uero die quinta facilitate quibusdam ciuium sibi aperire uolentibus, quibusdam, licet frustra, rebellare, uel, ut uerius dicam, se includere uolentibus, absque cruoris effusione, sola tantum industria, ciuitatem superauerit, ceperit, possederit, illi scribendum relinquo, qui non aliquo amore, sed questus tantum gratia uestram celsitudinem comitantur.



CAPUT XXuII. Caroli uestes.

Exin ad ulteriora progressus uenit religiosissimus Carolus ad urbem Furiolanam, quam qui sibi scioli uidentur, Forum Iuliense nuncupant. Contigit autem,  ut eodem tempore episcopus ciuitatis illius, aut, ut modernorum loquar consuetudine, patriarcha occasui uite propinquaret. Ad quem cum religiosissimus Carolus uisitandi gratia properaret, ut successorem suum ex nomine designare deberet, ille religiose admodum ex imis precordiis suspiria trahens: Domine, inquit, episcopatum istum diu sine aliqua utilitate uel profectu spiritali retentum, iudicio diuino et uestre dispositioni relinquo, ne ad cumulum peccatorum quem uiuens exaggeraui, etiam mortuus aliquid superiniicere apud ineuitabilem et incorrumpendum iudicem deprehendar. Quod sapientissimus Carolus ita cepit, ut eum antiquis Patribus non immerito cequandum iudicauerit. Cum autem in eadem regione aliquantisper demoratus fuisset exercitatissimus inexercitatissimorum Francorum Carolus donec episcopo decedente dignum ei successorem substitueret, quadam festiua die post missarum celebrationem dixit ad suos: Ne otio torpentes ad ignauiam  perducamur, eamus uenatum donec aliquid capiamus, et singuli in eodem habitu pergamus, quo nunc induti sumus. Erat autem imbrifera dies et frigida, et ipse quidem Carolus habebat pellicium berbicinum, non multum amplioris pretii quam erat roccus ille sancti Martini, quo pectus ambitur, nudis brachiis Deo sacrificium obtulisse astipulatione diuina comprobatur. Ceteri uero ut pote feriatis diebus, et qui modo de Papia uenissent, ad quam nuper uenetici de transmarinis partibus omnes Orientalium diuitias aduectassent, phenicum pellibus auium serico circumdatis, et pauonum collis cum tergo et clunis mox florescere incipientibus, tyria purpura, uel diacedrina littra decoratis. Alii de lodicibus, quidam  de gliribus circumamicti procedebant, saltusque peragrantes ramis arborum spinisque et tribulis lacerati, uel imbribus infusi, tum etiam sanguine ferarum pelliumque uolutabro fedati remeabant. Tunc astutissimus dixit Carolus: nullus nostrum pellicium suum extrahat, donec cubitum eamus, ut in nobis ipsis melius siccari possint. Quo iusso singuli corpora magis quam indumenta curantes, usquequaque focos inquirere et calefieri studebant, ac mox reuersi et in ministerio eius usque ad profundam noctem persistentes, ad mansiones remittebantur. Cumque tenuissimas illas pelliculas, uel tenuiores brandeas extrahere cepissent, rugarum et contractionum rupturas quasi uirgarum in ariditate fractarum procul audiri fecerunt, gementes et suspirantes, conquerentesque se tantum pecunie sub una die perdidisse. Preceptum uero ab imperatore susceperant, ut in eisdem pellibus crastina die se illi presentarent. Quod cum factum fuisset, et omnes non in diuinis resplenderent,  sed pannis et decolori feditate horrerent, dixit industria plenus Carolus ad cubicularium suum: Tere illud pellicium nostrum inter manus, et affer in conspectum uestrum. Quo integerrimo et candidissimo allato, assumens illud inter manus et cunctis astantibus ostendens, hec pronuntiauit: O stolidissimi mortalium, quod pellicium modo pretiosius et utilius? istudne meum uno solido comparatum, an illa uestra non solum libris, sed et multis cempta talentis? Tunc uultibus in terram declinatis terribilissimam eius animaduersionem sustinere nequibant. Quod exemplum religiosissimus pater uester non semel, sed per totam uitam suam ita imitatus est, ut nullus, qui eius agnitione et doctrina dignus uidebatur, aliquid in exercitu contra hostem, nisi tantum arma militie et lanea uestimenta cum lineis portare presumeret. Quod si quisquam inferioris discipline illius ignarus de serico, auro, uel argento circa se habens eum forte incurrisset, his uerbis increpatus et melioratus, imo sapientior effectus abscessit:  O te his aureum, eccum, o te argenteum, o te totum coccinum! miser et infelix, non tibi sufficit ut tu solus uel sorte belli intereas? quin etiam et res, quibus anima tua redimi ualeret, in manus hostium tradas, ut de his simulacra gentium adornentur.



CAPUT XXuIII. Ludouici uires.

Quantum uero a prima etate usque ad septuagesimum annum ferro gauderet inuictissimus Ludowicus, quantum ante Nordmannorum legatos spectaculum de ferro faceret, melius hoc uobis scientibus replicabo. Cum reges Nordmannorum singuli pro deuotione sua aurum illi et argentum et pro sempiterna subiectione uel deditione gladios suos ipsi dirigerent, precepit rex, ut pecunia quidem in pauimentum proiiceretur, et a nullo nisi indignanter aspiceretur, sed potius ab omnibus uelut lutum conculcaretur. Gladios  uero sublimi solio residens sibi attentandos iussit afferri. Porro legati metuentes, ne quid sinistre suspicionis contra eos possit oriri, eo modo, quo solent ministri dominis suis cultellos de summis oris prebere, ita spatas imperatori cum sui periculo porrigebant. Quarum ille cum unam de capulo acceptam, et ab extremitate ultima ad summum curuare niteretur, inter fortiores ferro manus disrupta est. Tunc unus de missis suam de uagina protrahens, ministrantiumque more ad ipsius obsequelam protendens: Domine, inquit, ut credo, et flexibilis et rigida inuenietur ista spata ad uotum uictoriosissime dextere uestre. Qua Cesar accepta et uere Cesar, iuxta uaticinium Isaie: Attendite ad petram, unde excisi estis , deuota Germanie populositate, singularis diuinitatis opificio, in antiquos hominum artus et animos exsurgens, ab ora ultima capulos tenus in modum uiminis contraxit, et sensim ad statum pristinum redire permisit. Tum legati semet aspectantes,  et ad alterutrum obstupescentes: O, inquiunt, principibus nostris tam uile uideretur aurum, et ferrum tam pretiosum! Et quia de Nordmannis mentio incidit quanti fidem habeant et baptismum in temporibus aui uestri, gestis paucis euoluam.



CAPUT XXIX. Normanni baptismum contemnunt.

Ut post mortem bellicosissimi Dauid multo tempore finitime gentes manu fortissima subiugate eius imperio, filio Salomoni pacifico tributa dependerunt, ita propter timorem et tributa Augustissimo imperatori Carolo persoluta filium eius Ludouicum gens immanissima Nordmannorum simili ueneratione solebat honorare; quorum legatos religiosissimus imperator tandem aliquando miseratus, interrogatos si Christianam religionem suscipere uellent, et responso accepto quia semper et ubique atque in omnibus essent obedire parati, iussit eos in eius nomine baptizari,  de quo doctissimus ait Augustinus: Si non esset Trinitas, non dixisset ueritas: Ite, docete omnes gentes, baptizantes eos in nomine Patris, et Filii, et Spiritus sancti. Qui a primoribus palatii quasi in adoptionem filiorum suscepti, de camera quidem Cesaris candidatum, a patrinis uero suis habitum Francorum in uestibus pretiosis et armis ceterisque ornatis acceperunt. Quod cum diutius actitaretur, et non propter Christum, sed propter commoda terrena ab anno in annum multo plures iam, non ut legati, sed ut deuotissimi uasalli ad obsequium imperatoris in sabbato sancto Pasche festinarent occurrere, contigit, ut quodam tempore usque ad Ludouicum uenissent. Quos imperator interrogatos, si baptizari uotum haberent, et confessos iussit aqua sancta sine mora perfundi. Cumque tot linee uestes non essent in promptu, iussit incidi camisilia et in modum sepium consui, uel in modum uitium pastinari. Quarum cum una cuidam seniorum illorum repentino fuisset imposita,  et ille eam curiosioribus oculis ex tempore contemplatus fuisset, iamque indignatione non modica, mente concepta, dixit ad imperatorem: Iam uicies hic lotus sum, et opimis candidissimisque uestibus indutus: et ecce talis saccus non milites, sed subulcos condecet: et nisi nuditatem erubescerem meis priuatus, nec a te datis contectus, amictum tuum cum Christo tuo tibi relinquerem. Tanti pendunt hostes Christi, quod ait Apostolus Christi: Omnes qui in Christo baptizati estis, Christum induistis . Et illud: Quicunque baptizati sumus in Christo Iesu, in morte ipsius baptizati sumus . Et quod maxime contra contemptores fidei uiolatoresque sacramentorum uigilat: Rursum crucifigentes sibi Filium Dei, et ostentatui habentes . Quod utinam apud gentiles tantum et non etiam inter eos qui Christi nomine censentur, sepius inueniretur.



CAPUT XXX. Ludouicus iuris amator.

 Adhuc referendum est de bonitate Ludouici prioris et sic ad Carolum remeandum. Quietissimus imperator Ludouicus a cunctis hostium incursionibus immunis, religiosis tantum operibus, orationibus scilicet, eleemosynis causisque audiendis, et iustissime determinandis insudabat. In quo negotio tantum et ingenio et usu exercitatus erat, ut cum ei quidam in similitudine Achitophel , pro angelo habitus a cunctis, illudere tentauisset, huiusmodi responsum comi uultu, blandissimaque uoce, sed mente aliquantulum commota rependeret: O sapientissime Anshelme, si fas sineret, dicere auderem, quod tramite non recto incedis; ex qua die idem iuridicus ab uniuersis est pro nichilo deputatus.



CAPUT XXXI. Eleemosynas distribuit.

Eleemosynis uero intentus erat misericordissimus Ludouicus, ut eas non solum in conspectu suo, sed et  per se ipsum fieri maluisset. Insuper et ubi ipse absens fuisset, ita pauperum causas moderari decreuit, ut uni ex eis, qui ex omni parte debilis, sed animosior ceteris uidebatur, ipsorum commissa, furtorum redditiones, iniuriarum uel lesionum taliones, in maioribus etiam commissis membrorum abscissiones, aut truncationes capitum, nec non et suspensiones corporum per eum fieri preciperet. Qui constitutis ducibus, tribunis et centurionibus eorumque uicariis, rem sibi delegatam haud segniter impleuit. Ipse autem clementissimus Augustus, in cunctis illis Dominum Christum ueneratus, eis alimenta et quibus tegerentur, impendere nunquam destitit, et precipue in illa die, qua Christus mortali tunica exutus incorruptibilem resumere parabat. In qua etiam cunctis in palatio ministrantibus et in curia regia seruientibus iuxta singulorum personas donatiua largitus est, ita ut nobilioribus quibuscunque aut baltheos aut flascilones pretiosissimaque uestimenta a latissimo imperio perlata distribui iuberet; inferioribus uero saga  Fresonica omnimodi coloris darentur; porro custodibus equorum, pistoribusque et coquis indumenta linea cum laneis spatiisque [Fort. spatisque] prout opus habebant, proiicerentur. Cumque iam nullo indigente, secundum Actus et dicta apostolica, esset in omnibus gratia magna , quando et pauperes pannosi iucundissime dealbati Kyrie eleison Ludwico beato per latissimam curtem uel curticulas Aquarum grani, quas Latini usitatius porticuum nomine uocant,  usque ad celum uoces efferrent, et qui poterant de militibus pedes imperatoris amplectentibus, aliis eminus adorantibus, iam Cesare ad ecclesiam procedente, quidam de scurris ioculariter inquit: O te beate Ludwice, qui tot homines una die uestire potuisti, per Christum, nullus in Europa hodie plures uestiuit, quam tu, preter Attonem. Cumque ab eo imperator quereret, quomodo ille uestire potuisset, munus, quasi gaudens, si imperatorem in admirationem uertisset, cum cachinno intulit: Hodie, inquiens, ille noua indumenta largitus est plurima. Quod dulcissimi gestus imperator blande pro ludo, et ineptus ut erat uultu, percipiens, humili deuotione ecclesiam intrauit, in qua ita timorate se gessit, quasi ipsum Dominum Iesum Christum pre oculis corporalibus habere uideretur. Qui etiam omni tempore non pro aliqua necessitate, sed pro largiendi occasione singulis sabbatis balneari, et cuncta que deposuerat, preter gladium et baltheum, apparitoribus suis dare consueuerat. Que eius liberalitas usque ad infimos  etiam peruenit, adeo ut Stracholto uitreario seruo sancti Galli totam uestituram suam tunc sibi seruienti preciperet dari. Quod cum erronei militum uasalli cognouissent, ei iuxta uiam insidias ponentes spoliare moliti sunt. Quibus cum idem diceret: Quid facitis uitreario Cesaris uim inferentes? Responderunt: Officium quidem tuum habere te permittimus [a 1Kb] . . . . . . .





GENEALOGIA CAROLI MAGNI, AUCTORE ANONYMO, Scripta anno Domini 867, et a Canisio primum ex ms. sancti Galli edita.





CANISIUS LECTORI.


Non magni momenti dices esse hanc schedam genealogicam tam breuem, tam nullo auctore presignem. Ita est. Attamen non digna est perire, quippe que se sua antiquitate commendet, scripta anno 867. Ab interitu hic uindico. Hoc unum in hac editione consilium. Quod autem Carolus Magnus hic mortuus dicitur anno 815, est plane contra sententiam communem, que in annum 814 consentit.



INCIPIT COMMEMORATIO GENEALOGIAE CAROLI IMPERATORIS.

ANSPERTUS, qui fuit ex genere senatorum, preclarus uir atque nobilis, in multis diuinis pollens, accepit filiam HLOTHARII regis Francorum ad coniugem, nomine BLICHILT., et habuit ex ea filios tres et filiam unam: primogenitus ipsius ARNOLDUS nominatus  est; secundus FERIOLUS; tertius MODERICUS; et filia ipsius TARSICIA. FERIOLUS quidem episcopus effectus est, in Ucesiu ciuitate martyrio coronatus est, ibique requiescit in pace. MODERICUS uero in Harisio episcopus est ordinatus, ibique confessor Christi requiescit in pace, ubi Deus pro eius meritis multa  miracula operatur. TARSICIA uirgo Christi in uirginitate sua perseuerans, in Rodinis ciuitate requiescit: pro cuius meritis ibidem Christi uirtus quotidie ostenditur: que etiam fertur mortua mortuos suscitasse. ARNOLDUS primogenitus ipsius genuit dominum ARNULFUM; dominus ARNULFUS genuit FLODULFUM et ANSKISUM. FLODULFUS diuina annuente gratia episcopus ordinatus est. ANSKISUS genuit PIPINUM. PIPINUS genuit CAROLUM. CAROLUS uero genuit dominum regem PIPINUM. Dominus PIPINUS genuit Cesarem gloriosum ac principem nobilissimum CAROLUM.

Anno incarnat. Domini nostri Iesu Christi 815 CAROLUS omnium Augustorum optimus, ad Aquasgrani u Kal. Febr., hora diei tertia, de hoc seculo migrauit, qui regnauit annos 47. Decessit autem anno etatis sue 72.

Et suscepit HLUDOuICUS filius eius eodem anno imperium, qui regnauit annos 26, id est, usque ad annum incarnationis Domini nostri Iesu Christi 840.  Decessit autem XII Kal. Iul. in insula Rheni, iuxta palatium in Ingilinheim.

Post quem HLUDOuICUS filius et equiuocus eius in orientali Francia suscepit imperium: qui anno presente, id est, incarnationis Domini nostri Iesu Christi 867, 27 annos regnare uidetur.





ANNALES uETERES FRANCORUM.






OBSERuATIO PRAEuIA.

 Quos hic sistimus ueteres annales Francorum nobis exhibuit codex antiquus olim monasterii Riuipullensis, deinde Stephani Baluzii, a quo regiam in bibliothecam transiit. Eorum auctor anonumus Caroli Magni  auorumque eius preclara facinora ab anno 670 ad 813 describere sibi proposuit, simplici quidem stylo, pro more illorum temporum, sed ad persuadendum accommodato: cum ea presertim narret que aut a probatissimis auctoribus acceperat, aut suis uiderat oculis. Aetatem suam prodit ipsemet, cum Caroli Magni res preclare gestas prosecuturus, excusat sese, quod de eius natiuitate, infantia atque etiam pueritia nichil sit dicturus. Quia, inquit, neque quisquam modo superesse inuenitur, qui horum se dicat habere notitiam. Quibus ex uerbis duo maxime licet inferre: unum, auctorem hos ad scribendos Annales statim a Caroli Magni obitu calamo manum admouisse, cum iam superesset nullus ex his qui infantem aut puerum uiderant, perplures uero uiuerent qui adolescentem et uirum; alterum, ineptum iudicasse ea quorum notitiam certam ab oculatis testibus non accepisset, referre.

Porro cum magnam hi Annales affinitatem habeant cum Chronico Moissiacensis monasterii, ab Andrea Chesnio tomo III Hist. Francorum uulgato, eiusque passim uerba referant, dubii aliquandiu hesimus an eos prelo committeremus. uerum re mature discussa, atque utroque opere inter se diligenter collato, primo inuenimus, plura in codice Moissiacensis Chronici, ipso fatente Chesnio, desiderari folia, que tertiam aut quartam huius operis partem conficere possunt. Secundo, plures in nostro codice articulos a Moissiacensi omnino diuersos contineri; tandem ea ipsa de quibus intereos codices conuenit, sepe inter se discrepare, adeo ut quod in nostro clarum et apertum est, id sit in Moissiacensi perobscurum. Quibus adducti rationibus nouum nec spernendum opus iudicauimus eruditis uiris non inuidendum. Que uero ab anno 813 ad 840 sequuntur, ab aliquo Anianensi monacho addita censemus.



INCIPIT GENEALOGIA, ORTUS, uEL ACTUS SIuE uITA CAROLI GLORIOSI ATQUE PIISSIMI IMPERATORIS.


 In temporibus illis, anno ab incarnatione Domini 670, decedentibus regibus de Gallia, Pipinus et Martinus potentissimi duces dominabantur in Austria. Hi duces in odium uersi contra Ebroinum prefectum Gallie aciem dirigunt, contra quos Theodericus rex Francorum et Ebroinus prefectus cum hoste cucurrerunt loco nuncupante Locustio [a 1Kb] , simulque coniuncti se inuicem cede magna prosternunt, corruitque ibi infinita turba populi. Austrasii uicti in fugam uersi, Ebroinus eos cede crudelissima insecutus, maxima parte ex illa regione uastata. Martinus per fugam elapsus, Lauduno ingressus, illic se reclusit: Pipinus uero altrinsecus euasit. Ebroinus itaque, patrata uictoria, reuersus est, ueniens cum exercitu Herciaco [b 1Kb] uilla, ad Martinum nuntios misit, et data sacramenta, ut cum fiducia ad regem Theodericum ueniret, hoc dolose ac fallaciter super capsas uacuas se iurante [c 1Kb] . Martinus eos credens, Herciaco [d 1Kb] uilla ueniens, ibique cum sociis suis interfectus est. Ebroinus itaque magis ac magis Francos opprimens, dum  Ermefredo Franco insidias pararet, Ermefredus quoque clam super eum consurgens atrociter, prefatum Ebroinum interfecit, ad Pipinum in Austria fugiens euasit. Franci quoque consilio accepto Warathonem uirum illustrem in loco Ebroini cum iussione regis maiorem domus constituunt. Accepit ipse Waratho inter hec obsides a predicto Pipino, et pacem cum eo iniit. Erat enim eidem Warathoni filius efficax industriusque, feroci animo et acerbis moribus, insidiator patris sui, eumque ab honore supplantans. Eratque nomen ei Gislamaris, cui beatus Audenus Rothomagensis episcopus prohibuit ne hanc nequitiam contra patrem suum inferret: quod ille audire contempsit. Fueruntque inter ipsum Gislamarem et Pipinum bella ciuilia et multa discordia: qui ob iniuriam patris et alia crudelia peccata a Deo percussus, iniquissimum spiritum exhalauit, iuxta quod sanctus Audenus ei predixerat. Illoque defuncto, Waratho iterum honore pristino nanctus est.  In his diebus beatus Audenus Rothomagensis episcopus plenus dierum ac uirtutibus preclarus, Chilpiaco uilla regali in suburbano Parisiorum ciuitate migrauit ad Dominum. Succedente quippe curriculo  temporum predictus Waratho defunctus est.

Franci in diuersa oberrantes, Berthcarium in maiorem dominatum constituunt. In illis diebus Pipinus ab Austria consurgens cum exercitu contra Theodericum regem Francorum et Berthcarium aciem dirigit, conuenientibus ad prelium in loco nuncupato Textritio, illisque inter se belligerantibus, Theodericus et Berthcarius terga uerterunt. Pipinus quoque uictor exstitit. Succedente itaque tempore [e 1Kb] Berthcarius ab adulatoribus suis occiditur.

Post hec Pipinus sub Theoderico rege cepit esse principali regimine maiordomus. Thesauris acceptis, Norduerto quodam de suis cum rege relicto, ipse in Austria meauit. Erat quippe Pipino principi nobilissima uxor et sapiens nomine Plectrudis. Ex ipsa genuit filios duos. Nomen maioris Drochus et nomen minoris Grimaldus. Drochus ducatum Campanie cepit.

Eo tempore Theodericus rex obiit regnauitque annis 19 [f 1Kb] . Chlodoueus filius eius puer regalem sedem  suscepit, regnauitque annos duos; post quem [g 1Kb] Childebertus frater eius in regno statutus est. Grimaldus filius Pipini iunior in aula regis Childeberti maiordomus effectus est. Grimaldus quoque genuit filium ex concubina Theodaldo nomine. Eo tempore Drochus filius Pipini defunctus est, habensque Pipinus prefatus princeps filium ex alia coniuge, nomine Alpaigde [h 1Kb] , Carolum nomine, uirum elegantem, egregium atque utilem.



ORTUS CAROLI uETULI.

Pipinus princeps multa bella gessit contra gentes plurimas.

Anno Incarnationis Dominice 710 Pipinus migrauit in Allamannia.

Anno 711 aque inundauerunt ualde. Tunc enim bone memorie gloriosus Childebertus iustus migrauit ad Dominum anno 12 [i 1Kb] regni sui, regnauitque Dagobertus filius eius pro eo anno 713.

 Igitur Grimaldus habebat uxorem nomine Thusinda, filia Rathbodis ducis gentilis. Aegrotante [i 1Kb] quippe Pipino principe, dum ad eum uisitandum ipse accessisset, in basilica sancti Lamberti Leodico  peremptus est a Raganario [a 1Kb] gentile. Theodaldus uero filius eius, iubente auo suo, in aula regis honore patris sublimatur.

Anno 814 Pipinus febre ualida correptus obiit. Obtinuerat principatum annis 27. Plectrudis relicta Pipini cum nepote suo Theodaldo uel Dagoberto rege cuncta gubernat sub discreto regimine.

Anno 815 Franci denuo in Cotia silua contra Theodaldum uel Austrasios irruerunt, ac sese mutuo durissima cede prosternunt. Theodaldus autem per fugam lapsus ereptus est. Ipsoque fugato, Raganfredum maiorem domus elegerunt. Qui commoto a [b 1Kb] rege Dagoberto exercitu, Carbonariam siluam transeuntes usque Mosam fluuium terram siluasque uastantes succenderunt, cum Radhbode duce gentili amicitias feriunt. Carolus uero filius Pipini his diebus a Plectrude sub custodia tenebatur, sed auxiliante Domino, uix euasit.

Eo tempore Dagobertus rex egrotans, mortuus  est anno 6 regni sui. Franci uero Danielem quondam [c 1Kb] clericum, cesarie capitis crescente, in regem stabiliunt, atque Chilpericum nuncupant. Sema [d 1Kb] rex Saracenorum post IX anno quam in Spania ingressi sunt Saraceni, Narbonam obsidet, obsessamque capit, uirosque ciuitatis illius gladio perimi iussit. Mulieres uero uel paruulos captiuos in Spaniam ducunt, et in ipso anno mense tertio ad obsidendam Tolosam pergunt: quam dum obsiderent, exiit obuiam eis Eudo princeps Aquitanie cum exercitu Aquitanorum uel Francorum, et commisit cum eis prelium, et dum preliare cepissent, terga uersus est exercitus Saracenorum, maximaque pars ibi cecidit gladio. Ambisa rex Saracenorum cum ingenti exercitu post u anno Gallias aggreditur, Carcassonam expugnat, et capit, et usque Nemauso pace conquisiuit, et obsides eorum Barchinona transmittit.

Anno 716 Franci exercitum mouent, usque fluuium Mosam contra Carolum dirigunt, et ex alia parte Frisiones cum Rathbode duce consurgunt. Carolus  quoque super Frisiones irruens, maximumque dispendium de exercitu suo perpessus, atque per fugam dilapsus abscessit [e 1Kb] .

Anno 717 iterum Chilpericus cum Raganfredo uel Francis hoste commoto, Ardinnam siluam ingressus, usque Rhenum fluuium uel Colonia ciuitate peruenerunt, uastantes terras. Thesauro multo a Plectrude matrona accepto, reuersi sunt. Sed in loco qui dicitur Amblaua, Carolo in eos irruente, maximum dispendium perpessi sunt.

Eodem tempore predictus uir Carolus exercitu commoto, iterum contra Chilpericum et Raganfredum consurgens, contra quem illi hostem colligunt, bellum preparantes accelerant; sed pacem Carolus postulat: illisque contradicentibus, ad prelium egressi sunt in loco qui dicitur uitiaco, Dominica die illucescente, XII Kalendas Aprilis: illisque fortiter bellantibus Chilpericus cum Raganfredo terga uertit. Carolus uictor exstitit, regiones illas uastatas atque  captiuatas. Itemque cum multa preda in Austria reuersus, Colonia ciuitate ueniens, ibique seditionem mouit, cum Plectrude matrona disceptauit, et thesauros patris sui sagaciter recepit, regemque ibi statuit nomine Clotarium. Chilpericus itaque uel Raganfredus Eudonem ducem expetunt in auxilium, qui mouens exercitum contra Carolum perrexit. At ille constanter occurrit ei intrepidus. Sed Eudo fugiens, Parisius ciuitate regressus, Chilpericum regem cum thesauris regalibus sublatum ultra Ligerim recessit. Carolus enim persecutus non reperit eum. Clotarius quidem memoratus rex eo anno obiit. Interea Radbodus rex moritur, annoque insequente Carolus legationem  ad Eudonem dirigens, amicitiasque cum eo faciens: ille uero Chilpericum regem cum multis muneribus reddidit. Mortuus quidem est Nouicino ciuitate, regnauitque annis 5. Franci uero Theodosium filium Dagoberti regis iunioris super se statuunt in regem.

Anno 725 Saraceni Augustudunum ciuitatem destruxerunt Iu feria, XI Kalendas Septembris, thesaurumque ciuitatis illius capientes, cum preda magna Spania redeunt.

Anno 731 Carolus uastauit duas uices ultra Ligerim, et Raganfredus moritur.

Anno 732 Abderamam rex Spanie cum exercitu magno Saracenorum per Pampelonam et montes Pyreneos transiens, Burdigalem ciuitatem obsidet. Tunc Eudo princeps Aquitanie, collecto exercitu, obuiam eis exiit in prelium super Garonna fluuium. Sed initio prelio, Saraceni uictores existunt, Eudo uero fugiens, maximam partem exercitus sui perdidit,  et ita demum Saraceni Aquitaniam depredare ceperunt. Eudo uero ad Carolum Francorum principem ueniens postulauit ei auxilium. Tunc Carolus, collecto magno exercitu, exiit eis obuiam, et inito prelio in suburbio Pictauensi, debellati sunt Saraceni a Francis, ibique rex Abderama cecidit cum exercitu suo in prelium, et qui remanserunt ex eis per fugam reuersi sunt in Spania. Carolus uero spolia accepta, cum triumpho glorie reuersus est in Francia.

Anno 734 Carolus ingressus est in Frisia cum exercitu magno, deleuit eam usque ad internecionem, ac suo subiugauit imperio. His temporibus Phibin filius Abderama Narbona perficitur [Forte, proficiscitur]. Alio anno Rodanum fluuium transiit. Arelato ciuitate pace ingreditur, thesaurosque ciuitatis inuadit, et per quatuor annos totam Arelatensem prouinciam depopulat atque depredat. His diebus papa Gregorius minor Romane Ecclesie episcopus  claues uenerandi sepulcri Petri apostoli et uincula eiusdem, cum magnis muneribus, legatione ad Carolum principem Francorum misit: quod antea nullo Francorum principi a quolibet Romane urbis presule missum fuerat. Epistolam quoque et decreta Romanorum principum predictus papa Gregorius cum legatione etiam munera misit. Quo pacto patrato, sese populus Romanus, relicto imperatore Grecorum et dominatione, ad predicti principis defensionem, et inuictam eius clementiam conuertere cum uoluissent, ipse uero pro his omnibus cum gaudio et gratiarum actione Domino repensis, ipsam legationem cum magnis muneribus Romam remisit. Post hec elegit ex suis fidelibus Grimonem, scilicet Corbeiensis monasterii abbatem, et Sigibertum reclusum basilice sancti Dionysii martyris, et cum magnis muneribus ad limina beati Petri principis apostolorum misit, ac per eos omnia in responsis, que sibi et populo Francorum iussa [Forte, uisa] fuerunt, presuli scriptum remandauit. Post hec prefatus princeps  audiens quod Saraceni prouinciam Arelatensem uel ceteras ciuitates in circuitu depopularent, collecto magno exercitu Francorum, uel Burgundionum, uel ceterarum in circuitu nationum, que ditionis illius erant, Auinionem ciuitatem bellando irrupit, Saracenos quos ibi inuenit interemit, et transito Rodano, ad obsidendam ciuitatem Narbonam properat; quam dum obsideret, Ocupa rex Saracenorum ex Spania Amoribinailet cum exercitu magno Saracenorum ad presidium Narbona transmittit. Tunc Carolus partem exercitus sui ad obsidendam ciuitatem reliquit, reliquam uero partem sumpta, Saracenis obuiam exiuit in prelio super Berre fluuio, et dum  preliare cepissent, debellati sunt Saraceni a Francis cede magna, maximaque pars ipsorum cecidit in gladio, et experti sunt Saraceni Francorum prelio, qui ex Syria egressi sunt, Carolum fortissimum in omnibus repererunt. Ipse uero Carolus spolia collecta et copiosam predam cum reuerteretur, Magdalonam destrui precepit. Nemauso uero, arenam ciuitatis illius atque portas cremari iussit, atque obsidibus acceptis reuersus est in Franciam.



ORTUS PIPINI.

Anno DCC . . . Carolus princeps obiit, regnauit annis 23 et menses 6. Obiit XI Kalendas Nouembris, filiique eius Pipinus et Carlomannus principatum patris inter se diuidunt. Carlomannus Austria, Alamannia, atque Turingia sortitur. Pipinus uero Burgundiam atque Prouinciam accepit. Zacarias natione Grecus S. R. E. papa sedit Rome. Huius temporibus Carlomannus rex Francorum, filius predicti principis Caroli, frater Pipini, diuino amore et desiderio celestis  patrie compunctus, sponte regnum reliquit, filiosque suos Pipino fratri commendauit: ipse uero Romam pergens, ad limina beati Petri apostoli cum plurimis suis optimatibus et donis innumerabilibus peruenit, et ante sepulcrum beati Petri posuit, capitisque coma deposita, habitum clericalem, ordinante beato Zacaria papa, assumpsit, aliquantoque tempore ibidem mansit. Consilio uero accepto eiusdem pontificis, ad Casinum montem et cenobium sancti Benedicti perrexit, ibique obedientiam regularem Optato abbati promittens, monachicam professionem spopondit. Pipinus uero regnum patris totum sibi uindicat, et per auctoritatem Romani pontificis ex prefecto palatii rex constitutus. Post obitum Zacarie pontificis Stephanus natione Grecus sedit in pontificatu. Hic molestia Langobardorum et superbia Haistulphi regis non sufferens, ad defensionem Pipini regis Francorum querendam, partibus Francie pergit. Quod cum nuntiatum fuisset regi Pipino, magno repletus est  gaudio, filiumque suum primogenitum Carolum, qui post eum regnaturus erat, obuiam ei abire precepit, ipsumque cum honore ad presentiam eius in uilla que dicitur Pons Hugonis adducere; ibique ueniens predictus papa, a Pipino rege honorifice susceptus est. Sequenti die una cum clero suo aspersus cinere et indutus cilicio in terram prostratus, per misericordiam Dei omnipotentis et merita beatorum apostolorum Petri et Pauli Pipinum regem obsecrans, ut se et populum Romanum de manu Longobardorum et superbi regis Haistulphi seruitio liberaret, nec antea de terra surgere uoluit, quam sibi rex predictus Pipinus cum filiis suis et optimatibus Francorum manum porrigerent, et ipsum pro indicio suffragii futuri et liberationis de terra leuarent. Tunc rex Pipinus omnem pontificis uoluntatem adimplens, direxit eum ad monasterium sancti Dionysii martyris, eumque ibi summo honore et diligentia hiemare precepit. Porro Pipinus rex legationem ad Haistulphum  regem Langobardorum misit, hortans eum ut propter reuerentiam apostolorum Petri et Pauli Romanas urbes non affligeret, et superstitiose has impias presumptiones contra pontificem Romane urbis non moueret. Sed iidem legati super his omnibus que princeps Pipinus mandauerat, nichil aliud ab illo superbo tyranno nisi plena superbia responsa et contumacia uerba audire meruerunt. Stephanus autem papa ipsum piissimum principem Pipinum regem Francorum ac patricium Romanorum oleo unctionis perunxit secundum morem maiorum unctione sacra, filiosque eius duos felici successione Carolum et Carlomannum eodem coronauit honore. Pipinus uero rex non poterat ea que Romano presuli promiserat, nisi toto affectu cum Dei auxilio adimpleret. Pipinus itaque Alpes transiens, legatos suos ad Haistulphum mittens, postulauit ut sanctam Romanam Ecclesiam, cuius ille defensor per ordinationem diuinam fuerat, non affligeret, sed omnem iustitiam de rebus ablatis  faceret. Haistulfus uero in superbia elatus, conuicia etiam in prefatum pontificem per inepta uerba imponens, nichil ei se facere promittens, nisi uiam se prebere quatenus ad propria remearet. Illi uero missi promittebant, non aliter dominum Pipinum a finibus Langobardie esse profecturum, nisi prius Haistulfus iustitiam sancto Petro faceret. Haistulfus autem requisiuit que illa iustitia esset; cui legati responderunt: Ut ei reddas Pentapolim, Narnias, et Cecanum, et omnia unde populus Romanus de tua iniquitate conqueritur. Et hoc tibi mandat Pipinus, quod si iustitiam sancto Petro reddere uis, dabit tibi duodecim millia solidorum. Haistulfus, his omnibus spretis, legatos absque ullis pacificis uerbis absoluit. Pipinus igitur iter ceptum peragens ad Clusas Langobardorum peruenit, illisque dirutis, et Haistulfum cum Langobardis in fugam expulsis, Papiam ciuitatem obsedit annum unum et menses tres, in qua Haistulfum includens, ita per Dei adiutorium illum coarctauit, ut omnes iustitias sancti Petri se redditurum  repromitteret. His minis Haistulfus tyrannus territus, per manus Pentapolim, Narnias, Cecanum, et reliqua debita que sancto Petro debuerat, missis domini Pipini regis per uadium reddidit, et triginta millia solidorum Pipino regi tribuit, spopondens singulis annis in tributum, id est u millia solidorum partibus Francorum se redditurum. Hec omnia iureiurando Haistulphus cum suis optimatibus et omnibus nobilibus Langobardorum se adimpleturum esse spopondit, et firmitatis causa dedit regi Pipino de nobilibus Langobardorum XL obsides.

Pipinus uero accepta benedictione domni apostolici in pace eum abire permisit, tradens ei Rauennam, Pentapolim, Narnias, Cecanum, et quidquid in illis partibus continebatur. His omnibus peractis, Pipinus uictor ad propria remeauit. Quo reuertente in Francia, Haistulfus perfidus rex omnia quecunque promiserat contumaciter postposuit, et Stephanum papam cum armis a finibus suis  expulit.

Eodem anno bone memorie Carlomannus monachus migrauit ad Dominum, et Bonifacius archiepiscopus in Frisia uerbum Dei nuntians coronatur. Tunc Haistulfus rex Langobardorum fidem quam Pipino promiserat fefellit, cum exercitu Romanas fines inuadens, etiam ipsam Urbem obsedit. Hec audiens Pipinus rex, exercitum congregans et per Burgundiam iter faciens, usque ad Mauriennam urbem peruenit. Hec cum audisset, Langobardis clusas firmare atque Francis iussit resistere Haistulfus. Pipinus interea transactis Alpibus cum robore exercitus sui, ipsum uallum uel firmitatem quam Langobardi firmarant, destruxit, exercitum eorum in fugam conuertit, inde ad Ticinum urbem peruenit, totam illam regionem deuastans, illam munitissimam ciuitatem obsedit. Hoc Haistulfus cernens, nullamque spem euadendi habens, per supplicationem sacerdotum ueniam a precellentissimo rege Pipino postulauit,  et ea que contra ius uel sacramenta perpetrauerat, secundum iudicium optimatum Francorum se plenissima uoluntate emendare spopondit. Rex uero Pipinus solito more misericordia motus, regnum et uitam concessit. Haistulfus autem per iudicium Francorum thesaurum quod in Ticino erat tertiam partem Pipino tradidit, sacramenta iterum renouans, obsidesque tribuens, promisit se semper esse fidelem, et annuale tributum quod Francis tribuerat per missos suos annis singulis esse transmissurum, et ea que sancto Petro uel Stephano pape annis preteritis promiserat, cuncta reddidit. Pipinus autem uictor incolumem exercitum gaudens ad propria remeauit, thesauris et obsidibus secum adductis; Haistulfus uero rex dum uenationem in quadam silua exerceret, diuina ultione percussus, de equo in quo sedebat in terra proiectus, tertia die uitam amisit. Post hec Stephanus papa obiit. His temporibus Iussiphibin Abderamen tyrannide assumpto  super Saracenos in Spania regnat. Dira fames tunc Spaniam domuit. Waifarius princeps Aquitanie Narbonam depredat.

Anno 752 Ansemundus Gothus Nemauso ciuitatem, Magdalonam, Agathen, Biterris Pipino regi Francorum tradidit. Ex eo die Franci Narbonam infestant. Waifarium principem Aquitanie Pipinus prosequitur, eo quod nollet se ditioni illius dare, sicut Eudo fecerat Carolo patri eius.

Anno 759 Franci Narbonam obsident, datoque sacramento Gothis qui ibi erant, ut si ciuitatem partibus traderent Pipini regis Francorum, permitterent eos legem suam habere. Quo facto Gothi Saracenos qui in presidio illius erant, occidunt, ipsamque ciuitatem partibus Francorum tradunt.

Anno 762 gelu magnum Gallias, Illyricum et Thraciam deprimit, et multe arbores oliuarum et ficulnearum decocte gelu aruerunt; sed et germen messium aruit, et superueniente anno predictas regiones  grauius depressit fames, ita ut multi homines penuria panis perirent. Pipinus rex Narbonam ueniens, Tolosa, Albigis et Ruthenis illi tradite sunt, et non post multum tempus Waifarius princeps obiit mense Iunio. Pipinus uero rex principatu illius adepto, post dies centum mense Septembrio uitam finiuit, regnauitque annis 27 cum per annos 15 aut eo amplius solis Francis imperaret: finito Aquitanico bello, quod contra Waifarium ducem Aquitanie per continuos nouem annos gerebatur, apud Parisios morbo aque intercutis diem obiit.



EXORDIUM CAROLI MAGNI QUO REGNARE CePIT.

Regnumque illius filii sui Carolus et Carlomannus inter se diuidunt, sed Carlomannus breui tempore regno potitus obiit, totumque regnum patris Carolus occupauit.

Anno 3 Caroli regis abiit Berta regina mater Caroli  in Italia ad placitum contra Desiderium regem, et reddite sunt ciuitates plurime ad partem sancti Petri, et Berta adduxit filiam Desiderii in Francia, et insequenti anno Carlus-mannus mortuus est. Carolus autem, fratre defuncto, consensu omnium Francorum rex constituitur.

De natiuitate Caroli Magni atque infantia uel etiam pueritia, quia neque scriptis usquam aliquid declaratum est, neque quisquam modo superesse inuenitur qui horum se dicat habere notitiam, scribere ineptum iudicans; sed actus et mores, ceterasque uite illius partes explicandas et demonstrandas, omissis incognitis, transire disposui: ita tamen ut primo res gestas et domi et foris, deinde mores et studia eius, tunc de regni administratione et fine narrando, nichilque cognitu uel digna uel necessaria pretermittam omnium bellorum que gessit. Primo Aquitanicum a patre inchoatum, sed non finitum, quia cito peragi posse uidebatur, fratre adhuc uiuo, etiam et auxilium ferre rogato suscepit. Nam et  Unaldum, cui post Waifarii mortem Aquitaniam relinquere et Wasconiam petere cegit; quem tamen ibi consistere non sustinens, transmisso amne Garumna, Lupo Wasconum duci per legatos mandat ut perfugam reddat, quod ni festinato faciat, bello secum expostulaturum. Sed Lupus saniori usus consilio, non solum Unaldum reddit, sed etiam seipsum cum prouincia cui preerat eius potestati permisit. Adrianus papa urbis Rome legatos suos ob defensionem Romane Ecclesie ad Carolum regem Francorum misit, quia ualde affligebatur a rege Langobardorum Desiderio, qui Haistulfo successerat, ac per donationem Pipini regis Francorum regnum tenebat Langobardorum. Eratque tunc Carolus rex in loco qui dicitur Teudonis-uilla. ueniens ibi domni apostolici missus Adriani, nomine Petrus, precibus apostolici ipsum ad defendendam sanctam Ecclesiam postulauit, ut ipsum Romanum populum superbi regis Desiderii liberaret: adiungens quod ipse legitimus  tutor et defensor esset illius plebis, quoniam illum predecessor suus beate memorie Stephanus papa unctione sacra liniens, hunc regem ac patricium Romanorum ordinarat. Carolus igitur rex per consilium optimatum suorum uoluntatem domni apostolici se adimpleturum esse cum Dei auxilio deuota mente spopondit. Eodem anno synodum tenuit in Ienua ciuitate, in quo conuentu exercitum diuisit, partem secum retinens, ut per Cenisium montem transiret, partem uero reliquam, cui prefecit Bernardum auunculum suum cum ceteris fidelibus per Iouis montem in Italia intrare precepit. Desiderius uero rex immemor beneficiorum Pipini regis, per cuius donationem regnum Langobardorum sortitus est, clausas fortiter contra Carolum exercitumque eius firmare precepit. Castrametatus est itaque predictus rex Carolus e regione clusarum et ualli quod Langobardi defenderant; misit autem per difficilem ascensum montis legionem ex probatissimis pugnatoribus, qui [per]  transcensum montis Langobardos cum Desiderio rege eorum et Oggerio in fugam conuerterunt. Carolus uero rex cum exercitu suo super apertas clusas, auxiliante Domino et sancto Petro in Italiam intrauit, ad Papiam ciuitatem usque peruenit: in qua Desiderio incluso ipsam ciuitatem obsedit, et uallo firmissimo circumdedit. Celebrauit autem in iisdem castris Natale Domini, et Pascha Rome. Reuertente autem cum Dei auxilio, intercedentibus apostolis Petro et Paulo, glorioso rege Carolo, a Romana urbe ad Papiam uenit, ibique uenientes undique Langobardi de singulis ciuitatibus Italie subdiderunt se dominio et regimini gloriosi regis Caroli. Adalgisus uero filius Desiderii fugiens nauem intrauit, ad Constantinopolim perrexit. Carolus uero Papiam ciuitatem X annos obsedit, et ita mense Iunio capta est ciuitas a Francis. Porro gloriosus rex Carolus cuncta Italia sibi subiugata uel ordinata, custodias Francorum in Papia ciuitate dimissas, trusoque in exsilium Desiderio rege, et Oggerio, et uxore, et filia,  ipse cum magno triumpho, auxiliante Domino, in Francia reuersus est. Sic regnum Langobardorum finiuit. Regnauerunt Langobardi annis 214.

Anno 772, anno scilicet 5 Caroli regis, Carolus rex hostiliter ingressus est in Saxonia, et destruxit fanum eorum quod uocabatur Hirminsul, inchoatumque cum eis bellum uix unus annus exactus sic quod non ab eis huiuscemodi facta sit permutatio. Sed magnanimitas regis ac perpetua tam in aduersis quam in prosperis mentis constantia, mutabilitate non uinci poterat, uel ab his que agere ceperat defatigari. Nam nunquam eos huiuscemodi aliquid perpetrantes impune ferre passus est, quin aut ipse de se ducto, aut per comites suos misso exercitu, perfidiam ulcisceretur, et dignam ab eis penam exigeret, usque dum omnibus qui resistere solebant profligatis, et in sua potestate redactis; decem millia namque hominum ex his qui utrasque ripas Aluis fluminis incolebant, cum uxoribus et paruulis sublatos  transtulit, et huc atque illuc per Galliam et Germaniam multimoda diuisione distribuit, eaque conditione a rege proposita, et ab illis suscepta, tractum per tot annos bellum constat esse finitum, et abiecto demonum cultu, et relictis patriis ceremoniis, Christiane fidei atque religionis sacramenta susciperent, et a Francis adunati unus cum eis populus efficeretur. Hoc bello licet per multum temporis spatium traheretur, ipse non amplius cum hoste quam bis acie conflixit, semel iuxta montem qui Os Neggi dicitur in loco Teotmelli nominato; et iterum apud Asa fluuium, et hoc uno mense, paucis quoque interpositis diebus. His duobus preliis hostes adeo profligati sunt ac deuicti, ut ulterius regem neque prouocare, neque uenienti resistere, nisi aliqua loci munitione defensi auderent. Plures tamen eo bello tam ex nobilitate Francorum, quam Saxonum, et functi summis honoribus consumpti sunt, tandemque anno 33 finitum est.

 Anno 771 [a 1Kb] abiit Carolus rex hostiliter in Saxonia et uastauit eam, fecitque ibi cedem magnam hominum et comprehendit ibi duos castellos, Heresburgii et Sigisburgii, posuitque ibi custodias, et in sequenti anno abiit iterum rex Carolus in Italia, et recepit illa castella que residua erant, et Rotganius interfectus est, et inde reuertens ingressus est in Saxonia, et maximam partem Saxonum accepit, et conuersi sunt Saxones ad fidem Christi, et multi eorum baptizati sunt, et in alio anno habuit Carolus rex conuentum magnum Francorum, id est Magis campum in Saxonia ad Partesbrunna, et ibi paganorum Saxonum multitudo baptizata est.

Anno 778 congregans Carolus rex exercitum magnum, ingressus est in Spania, et conquisiuit ciuitatem Pampelonam, et ibi Taurus Saracenorum rex uenit ad eum, et tradidit ei ciuitates quas habuit, et dedit ei obsides, fratrem suum et filium, et inde perrexit usque Cesaraugustam, et dum in illis partibus  moraretur, commissum est bellum fortissimum die Dominica, et ceciderunt Saraceni multa millia. Et de hora nona factus est sol hora secunda. Et iterum Saxones perfida gens mentiens fidem, egressi de finibus suis uenerunt usque ad Rhenum fluuium, succendendo omnia atque uastando; et cum reuerterentur cum preda magna, peruenit nuntius ad Carolum regem adhuc in Spania degentem. [ [b 1Kb] Cum enim assiduo et pene continuo cum Saxonibus bello certaretur, dispositis per congrua confiniorum loca presidiis, tunc Yspaniam, quam maximo poterat belli apparatu aggreditur, saltuque Pyrenei superato, omnibus que adierat oppidis atque castellis in deditionem acceptis, saluo et incolumi exercitu reuertitur, preter quod in ipso Pyrenei iugo Wasconicam perfidiam parumper in redeundo contigit experiri. Nam cum agmine longo, ut loci et angustiarum situs permittebat, porrectus iret exercitus, Wascones in summi montis uertice positis insidiis , extremam impedimentorum partem, et eos qui nouissimi agminis incedentes subsidio, precedentes tuebantur, desuper incursantes in subiectam uallem deiiciunt, consertoque cum eis prelio, usque ad unum omnes interficiunt, ac direptis impedimentis, noctis beneficio, que iam instabat, protecti, summa cum celeritate in diuersa disperguntur. Adiuuabat in hoc facto Wascones leuitas armorum, et loci in quo res gerebatur, situs: e contra Francos et armorum grauitas et loci iniquitas per omnia Wasconibus reddidit impares. In quo prelio Eggiardus regie mense prepositus, Anselmus comes palatii cum aliis compluribus interficiuntur. Carolus quoque reuersus cum suo exercitu,] Franci uero conglobati in unum persecuti sunt Saxones usque ad flumen, cui nomen est Calerna. Quod cum comperissent Saxones, conuersi sunt ad eos in prelio, et ceciderunt ex parte Saxonum plurimi, ceteri uero fugerunt et  acceperunt spolia eorum. Et in alio anno perrexit iterum Carolus rex cum exercitu in Spania, et uenit usque ad ciuitatem Medinaceli. Et Saraceni pacificati de trans flumen obsides dederunt. In Spania uero fames magna et mortalitas facta est, et rex sedit in ciuitate Lione. Et insequenti anno congregans exercitum magnum, ingressus est in Spania super Nauarros, et peruenit usque ad flumen Gaalz, et ipsi Nauarri tradiderunt se illi omnes, et accepit obsides tam ingenuos quam et lidos, et diuisit ipsam patriam inter episcopos et presbyteros et abbates, ut in ea baptizarent et predicarent, necnon et Inmidorum [Forte, Winidorum] seu Bascanorum uel paganorum magna multitudo baptizata est. Inde reuertens  abiit in Italia et dereliquit filios suos in Wormatia Pipinum et Carolum.

Anno 781 Caroli uero anno 13, abiit rex Carolus cum exercitu et ingressus est Italiam, et peruenit usque Romam, et baptizatus est ibi filius eius qui uocabatur Carlomannus, quem Adrianus papa mutato nomine uocauit Pipinum, et unxit in regem super Italiam, et fratrem eius Ludouicum super Aquitaniam, et ibi desponsata est Ruotrudis filia regis Caroli Constantino imperatori. Post hoc Carolus rex Roma egressus, iter agens Capuam Campanie urbem accessit, atque ibi positis castris, bellum Beneuentanis, ni dederentur, comminatus est. Preuenit hoc dux gentis Aragisus, filios suos Romaldum et Grimoaldum cum magna pecunia obuiam regi mittens. Rogat ut filios suos obsides suscipiat, seque cum gente imperata facturum pollicetur, preter hoc solum si ipse ad conspectum uenire non cogeretur. Rex utilitate gentis magis quam animi eius obstinatione  considerata, et oblatos sibi obsides suscepit, eique ut ad conspectum uenire non cogeretur pro magno munere concessit, unoque ex filiis qui minor erat, obsidionis gratia retento, maiorem patri remisit, legatisque ob sacramenta fidelitatis a Beneuentanis exigenda atque suscipienda cum Aragiso dimissis, Romam rediit. Consumptisque ibi in sanctorum ueneratione locorum aliquot diebus, in Gallias reuertitur, et habuit colloquium cum Tassilone duce Baioarico et magno Francorum conuentu, id est Magiscampum apud Warmatia habuit ciuitatem.

Anno 782, anno 14 Caroli regis Benedictus abbas, qui uocatur uitiche, in loco qui dicitur Anianum ex precepto supradicti regis Caroli monasterium edificauit, in quo postea trecentos sub regimine suo monachos habuit, et per ipsius exemplum per totam Gotiam et Aquitaniam monasteria construuntur. In anno supradicto habuit rex conuentum magnum exercitus sui in Saxonia ad Lipebrunem, et constituit super eam comites ex nobilissimo genere Saxonum,  et cum eos iterum cognouisset a fide dilapsos, et ad debellandum esse adunatos, et quod nonnulli suorum in hac seditione interiissent, rursum abiit in Saxonia, et uastauit eam et ingentem Saxonum turbam atroci confodit gladio.

Anno 783 perrexit rex Carolus in Saxonia cum exercitu magno, et rebellantibus illis commissum est bellum, et ceciderunt ex parte Saxonum multa millia, et iterum bellum commissum est, et pugnauerunt Franci cum Saxonibus, et ceciderunt de parte Saxonum etiam multa millia quam antea, et uictor reuersus est Carolus in Francia, et in ipso anno fuit estus tam uehemens, ita ut plurimi homines de ipso calore exspirarent, et insequenti anno Carolus rex perrexit iterum in Saxonia per duas uices.

Anno 785. Carolus rex demoratus est in Saxonia ad Heresburg [c 1Kb] a Natale Domini usque in mense Iunio, et edificauit eam a nouo, sed et basilicam ipsam construxit, placitumque habuit ad Partesbrunnam  cum Francis et Saxonibus, et tunc demum perrexit trans fluuium Wissara [d 1Kb] et peruenit ad Barduwic. Cumque Saxones se illi dedissent, Christianitatem, quam pridem respuerant, iterum recipiunt, nulloque rebellante, postea rex rediit in domum suam. Widuchint tot malorum auctor ac perfidie incentor, uenit cum sociis suis ad Adiniaco palatio, et ibidem baptizatus est, et rex suscepit eum a fonte, ac donis magnificis honorauit. Eodem anno Gerundenses homines Gerundam ciuitatem Carolo regi tradiderunt.

Anno 787 rebellare conati sunt quidam comites, nonnulli etiam nobiles ex partibus Austrie, ac coniurantes inuicem cegerunt quos potuerunt, ut contra  regem insurgerent. Quod factum multos exterruit. Cumque perspicerent quod opus nefandum implere non possent, neque opportunum tempus adesset, exterriti latebras undique quesiuere. Quo comperto, rex iussit eos ad se uenire. Precedenti [a 1Kb] tempore in mense Aprilio in Warmatia synodum episcoporum ac conuentum coadunare fecit, ubi decernens quod hi potissime qui in hac coniuratione deuicti sunt honore simul ac liminibus priuarentur, eos tamen qui innoxii in hac coniuratione seducti sunt, clementer absoluit. Ex hoc anno mense Septembrio apparuerunt acies terribiles in celo, quales nunquam nostris temporibus nec antea apparuerunt, necnon et signa crucis apparuerunt in uestimentis hominum, et nonnulli sanguinem dixerunt se uidere pluere, unde pauor ingens et metus in populo irruit, ac mortalitas magna secuta est.

Anno 787 eclipsin solis facta est hora secunda uI [b 1Kb] Kalendas Octobris, die Dominico. Et in eodem anno  uenit Carolus rex usque ad terminos Baioariorum [c 1Kb] cum exercitu, et introiuit in ipsam patriam: quod bellum et repente ortum, et celeri fine completum est: quod superbia simul et socordia Tassilonis ducis excitauit, qui hortatu uxoris, que filia Desiderii regis erat, ac patris exsilium per maritum ulcisci posse putabat, iuncto federe cum Hunis, qui Baioarii sunt contermini ab oriente, non solum imperata non facere, sed bello regem prouocare tentabat: cuius contumacia quia nimia uidebatur, animositas regis ferre nequiuerat, ac proinde copiis undique contractis, Baioariam petiturus, ipse ad Lechum amnem cum maximo uenit exercitu. Hic fluuius Baioarios ab Alamannis diuidit, cuius in ripa castris collocatis, priusquam prouinciam intraret, animum ducis per legatos statuit experiri: sed nec ille pertinaciter agere, uel [quod] sibi uel genti utile erat, supplex se regi permisit, obsides qui imperabantur dedit, inter quos et filium suum Theudonem, data insuper fide cum iuramento, quo ab illius potestate  ad defensionem, nullo suadente, assentire deberet, sicque bello, quod quasi maximum futurum uidebatur, celerrimus est finis impositus. Et in alio anno uenit Tassilo ad Carolum regem ad Ingolumhain, et factum est ibi conuentum Francorum ceterarumque nationum, que sub dominatione eius erant. Et recordantes Franci de pessimis consiliis et machinationibus quas ipse Tassilo et coniux illius cum omnes gentes que in circuitu Francorum erant, tam Christiani quam pagani, faciebant contra Francos; sed et consiliarii Tassilonis et legatarii ipsius in presenti adfuerunt, et coram eo ipsum consilium dicebant, et ille nullatenus potuit denegare. Tunc iudicauerunt eum morti dignum. Rex autem misericordia motus, noluit eum occidere; sed cum ipsius petitionibus clericum eum fecit, et retrusit in monasterio. Et perrexit rex in Baioaria ad Raganesburg [d 1Kb] , et ibi uenerunt ad eum Baioarii, et dati sunt regi obsides, et ordinata ipsa patria [e 1Kb] per comites ac regi commissa,  reuersus est in Francia. Et insequenti anno Carolus rex per Saxoniam peruenit usque ad Sclauos, qui dicuntur uulsi, proprie uero, id est sua locutione uuelatabi dicuntur [f 1Kb] , et uenerunt reges terre illius cum rege eorum Tranuito [g 1Kb] ei obuiam, et petita pace, tradiderunt terras illas uniuersas sub dominatione eius, et seipsis traditis, rex reuersus est in Francia, et in alio anno habuit rex conuentum in Wormatia, non tamen Magis campum [h 1Kb] . Et ipso anno transiit sine hoste.

Anno 791 abiit rex in Wormatia et ibi celebrauit Pascha. Et reuertente anno, eo tempore quo solent  reges ad bella procedere, mouit exercitum innumerabilem, et abiit contra superbissimam gentem Auarorum, diuisitque exercitum in tres partes, et introiuit ipse per Baioriam in fines Hunorum ex meridiana parte Danubii, et de alia parte Danubii alius exercitus introiuit Rubuariorum et Fresionum et Saxonum cum Toringis; sed et nauales hostes per Danubium, ut ex utraque parte rex potestatem potuisset habere cum exercitu suo, et sic introiuit in terram illam, isti hinc et illi inde. Medius autem exercitus naualis, et exterruit eos Dominus in conspectu eius, ita ut nullus ei resistere auderet. Sed ubique aut fossatum aut aliquam firmitatem, siue in montibus, aut in flumina, aut in siluis factum habuerunt, statim ut ipse aut exercitus eius aduenit, continuo ad se tradiderunt, aut occisi sunt, aut per fugam dilapsi. Sed et ille alius exercitus, quem Pipinus filius eius in Italia transmisit, introiuit Illyricum, et fecerunt ibi similiter, uastantes et incendentes terram illam, sicut  rex fecit cum exercitu suo ubi ipse erat. Cum autem uidisset rex Carolus quod nullus ei de parte Auarorum resistere ausus esset aut suis, circuiuit terram illam per dies quinquaginta duos, incendendo et uastando terram illam: sed et predam sine mensura et numero, et captiuos uiros, et mulieres, et paruulos, innumerabilem multitudinem exinde tulerunt. Et Carolus rex rediit in Baioaria, ibique hiemauit Philopia [i 1Kb] . Maximum omnium, que ab illo gesta sunt bellorum, preter Saxonicum, huic bello successit. Illud uidelicet quod contra Auaros siue Hunos susceptum est: quod ille et animosius quam cetera, et longe maiori apparatu administrauit. Unam tamen per se in Pannonia, nam hanc prouinciam ea gens tunc incolebat, expeditionem, cetera filio suo Pipino ac prefectis prouinciarum, comitibus etiam atque legatis perficienda commisit. Quod cum ab his strenuissime fuisset administratum, octauo tandem anno completum est. Quot prelia in eo gesta, quantum sanguinis effusum sit, testatur uacua omni habitatore  Pannonia, et locus in quo regia Kacani erat ita desertus, ut ne uestigium quidem in eo humane habitationis appareat. Tota in hoc bello nobilitas Hunorum periit, tota gloria decidit, omnis pecunia, et congesti ex longo tempore thesauri direpti sunt. Neque ullum bellum contra Francos exortum humana potest memoria recordari, quo illi magis ditati et opibus aucti sunt: quippe cum usque in id temporis pene pauperes uiderentur, tantum auri et argenti in regia aula repertum, tot spolia pretiosa in preliis sublata, ut merito credi possit, hoc Francos Hunis iuste eripuisse, quod Huni prius aliis gentibus iniuste eripuerunt. Duo tantum ex proceribus Francorum eo bello perierunt, Erigus dux Foriuliensis in Liburnia iuxta Tarsaticam maritimam ciuitatem insidiis oppidanorum interceptus, et Geroldus Baioarie prefectus in Pannonia, cum contra Hunos preliaturus aciem strueret, incertum a quo, cum duobus tantum, qui eum obequitantem ac singulos hortantem  comitabantur, interfectus est. Ceterum incruentum pene Francis hoc bellum fuit, et prosperum exitum habuit, tametsi diutius sui magnitudine traheretur. Post quod et Saxonicum sue prolixitati conuenientem finem accepit.

Anno 792 resedit Carolus rex in Baioaria, et apud Raganesburg celebrauit Pascha; sed appropinquante estiuo tempore Saxones estimantes quod Auarorum gens se uindicare uoluisset, hoc quod in corde eorum dudum latebat, manifestissime ostenditur, quasi canis qui reuertitur ad uomitum suum, sic reuersi sunt ad paganismum suum, quem pridem respuerant,  relinquentes iterum Christianitatem, coniungentes se cum paganis qui in circuitu eorum erant. Sed et legatos ad Auaros transmittentes, conati sunt rebellare in primis contra Deum, deinde contra regem, ecclesiasque que in finibus eorum erant incendentes uastabant, reiicientes episcopos et presbyteros qui supererant [Forte, super eos erant], et aliquos ex eis comprehensos occiderunt, et plenissime ad culturam idolorum conuersi sunt. Et in ipso anno uentum est consilium pessimum, quod Pippinus filius regis ex concubina Hilmitrude nomine genitus, contra regis uitam et filiorum eius qui ex legitima geniti sunt, uoluit regem et ipsos occidere, et ipse pro eo quasi Abimelech in diebus Iudicum Isrel regnare, qui occidit fratres suos LXX uiros super unam petram, et regnauit pro Gedeone patre suo, cum malitia tamen et odio. Sed cum cognouisset rex consilium Pipini et eorum qui cum ipsis erant, coadunauit conuentum Francorum, et aliorum fidelium suorum ad Raganesburg, ibique uniuersus populus qui cum rege  erant, iudicauerunt ipsum Pipinum et eos qui ei consenserant, ut simul hereditate et uita priuarentur, et ita de aliquibus adimpletum est. Nam de Pipino filio suo, quia noluit rex ut occideretur, iudicauerunt ut ad seruitium inclinari debuisset; quod ita factum est, et misit eum iam clericum in monasterio, et ibidem iterum moratus est.

Anno 793, ipsa hieme, iterum fecit rex Carolus conuentum apud Raganesburg; et cum cognouisset fideles suos episcopos, abbates et comites, qui cum ipso ibi aderant et reliquum populum fidelem, qui cum Pipino in ipso consilio pessimo non fuissent, multipliciter eos honorauit in auro et argento, et serico, et donis plurimis; et in ipsa hieme transmisit rex Carolus duos filios suos Pipinum et Ludouicum cum exercitu magno in terra Beneuentana, et facta est ibi fames ualida super populum et super exercitum qui aduenerat, ita ut aliquanti nec ipsa quadragesima se ab esu carnium abstinere potuissent. Sed  et fames ualidissima in Italia et Burgundia, et per aliqua loca in Francia incumbebat, necnon in Gotia, et in Prouincia talis, ut multi ex ipsa fame mortui essent. Rex uero Carolus cum apud Raganesburg iterum celebrasset Pascha, et in estiuo tempore uoluisset cum nauibus uenire in Francia, iussit fossatum magnum facere inter duo flumina, id est inter Alimonia et Ratanza [a 1Kb] , ibique multum demoratus est. His temporibus regnabat in Spania Exam filius Abderaman Abinmauia. Iste Abinmauia debellauit Iussefibin, et occidit eum et filios eius, regnauitque pro eo in Spania annis 33 et menses 4. Hic crudelior omnibus regibus Saracenorum fuit, qui ante eum fuerunt in Spania. Diuersis cruciatibus interemit innumerabiles Saracenos et Mauros. Filium quoque patris sui fratrem suum, truncatis manibus et pedibus, igni cremari iussit. Christianos in Spania et Iudeos in tantum tributa exigendo oppressit, ut filios suos et filias suas uenderent [b 1Kb] , et pauci relicti penuria afficerentur, et per pressuram ipsius tota Spania conturbata  et depopulata est. Mortuus est autem Abinmauia, et regnauit Exam filius eius pro eo, fecitque malum sicut pater eius. Iste audiens quod rex Carolus partibus Auuarorum perrexisset, et estimans quod Auuari contra regem fortiter dimicassent, et ob hanc causam in Franciam reuerti non licuisset, misit Abdelmec [c 1Kb] unum ex principibus suis cum exercitu magno Saracenorum ad uastandum Gallias; qui uenientes Narbonam, suburbia eius igne succenderunt multosque Christianos, ac preda magna capta, ad urbem Carcassonam pergere uolentes, obuiam eis exiit Willelmus quondam comes, aliique comites Francorum cum eo, commiseruntque prelim super fluuium Oliueio, ingrauatumque est prelium nimis, ceciditque maxima pars in illa die ex  populo Christiano. Willelmus autem pugnauit fortiter in die illa: uidens uero quod sufferre eos non posset, quia socii eius dimiserunt eum fugientes, diuertit ab eis. Saraceni uero collecta spolia, reuersi sunt in Spaniam. Rex autem Carolus, Christo adiuuante, de eodem loco ubi fossatum fieri iussit, nauigio peruenit ad Francofurt, et ibi ipsa hieme resedit.

Anno 794 rex Carolus apud uillam Francofurt celebrauit Pascha. Anno autem 26 regni sui peruenit ad aures piissimi principis ac orthodoxi Caroli quod Helefantus Toletane sedis episcopus cum alio episcopo sedis Orgelletane, Felice nomine seu infelice in dictis; qui uterque asserebant dicentes, quod Dominus noster iehsu Christus, in quantum ex Patre est ineffabiliter ante secula genitus, uere sit Filius Dei, et in quantum ex Maria semper uirgine carnem assumere dignatus est, non uerus, sed adoptiuus filius, peruerso ausi sunt ore proferre. Quo audito, iam dictus princeps ad sedem apostolicam, Adrianoque  pape urbis Rome missos dirigit, ac super prefatam heresim predictum pontificem consulens, ex omni imperio suo uel regno per diuersas prouincias regni sui subiectas, zelo fidei succensus, summa cum celeritate precurrentia multitudo antistitum, sacris obtemperando preceptis, in uno collegio aggregando conuenit apud uillam, que dicitur Francofurt, ubi uniuersali synodo congregata, cum missis domni apostolici Adriani pape, seu patriarcha Aquileiensi Paulo archiepiscopo, seu Petro Mediolanensi archiepiscopo, seu etiam Italie, Gallie, Gotie, Aquitanie, Gallecie, sicut supra dictum est, episcopis, abbatibus, monachis, presbyteris, diaconibus, subdiaconibus, inter quos etiam uenerabilis ac sanctissimus abbas Benedictus qui uocatur uitiza, monasterii Anianensis a partibus Gotie, et religiosos monachos, Bede, Ardo qui et Smaragdus, seu cunctis fratribus suis discipulis. Hi sunt Ingeila, Aimo, Rabanus, Georgius cum ceteris fratribus cunctoque clero deuotoque  populo pariter aggregato.  Quadam die residentibus cunctis in aula palatii, assistentibus in modum corone presbyteris et diaconibus, necnon et uniuerso clero, in presentia predicti principis allata est epistola missa ab Helefanto, auctore negotii in urbe, Toletane sedis antistite, Spalensis finitimi, adiuncto ei socio Felice Orgelletane sedis presule. Cumque iubente rege publica uoce recitata fuisset, statim surgens uenerabilis princeps de sella regia, stetit supra gradum; allocutus est de causa fidei prolixo sermone, et adiecit: Quid uobis uidetur? ab anno prorsus preterito, et ex quo cepit huius pestis insania, tumescente perfidia, sulcus ebullire, non paruus in his regionibus, licet in extremis finibus regni nostri, error inoleuit, quem censura fidei necesse est omnibus resecare. Cum imprecata et concessa esset morosa oblatio per dies aliquot, placuit eius mansuetudini ut unusquisque quidquid ingenii captus rectius sentire potuisset, per sacras syllabas die statuto  eius clementie oblatum sui pectoris fidei munus ferculo mentis uiuacitatem deferret, ubi post multum diutinumque tractatum, Nouoque ac ueteri Testamento perlecto, ac orthodoxorum Patrum dogma percurrentes, earumque doctrinam sequentes, omnes suprascripti sanctissimi Patres atque uniuersalis synodus impiam heresim una uoce respuerunt atque contradixerunt, hancque heresim funditus a sancta Ecclesia eradicandam statuerunt, dicentes: Dei Filius hominis factus est filius, natus est secundum ueritatem nature ex Deo Dei Filius, secundum ueritatem nature ex homine hominis filius, ut ueritas geniti non adoptionem, non appellationem, sed in utraque natiuitate filii nomen nascendo haberet, et esset uerus Deus et uerus homo, unus Filius proprius  ex utraque natura, non adoptiuus; quia impium et profanum est Deo Patri eterno, Filium ceternum et proprium dici et adoptiuum, sed uerum et proprium, sicut supra dictum est, ex utraque natura et credi et predicari debere. Omnium autem hereticorum peruersa dogmata cum auctoribus et sequacibus eorum eterno anathemate percelli iudicauerunt, Helefantum uero et Felicem nouos hostes Ecclesie se ueternosa fece polluentes, nisi ab hac stultitia resipiscant, et perfecte fidei satisfactione, lamentis sese abluant penitentie, se indignos et ingratos una cum eorum sequacibus a consortio catholicorum perpetua animaduersione et admirare [Forte, abiuratione] decernunt, et a gremio orthodoxe Ecclesie censuerunt alienos.

Allata est etiam in eadem synodo questio de noua Grecorum synodo, quam de adorandis sanctorum imaginibus Constantinopolim fecerant, in qua scriptum habebatur. Ut qui imaginibus sanctorum ita  ut deifice Trinitati seruitia aut adorationem non impenderent, anathema iudicarentur. Que perlecta in predicto consilio, omnes supradicti sanctissimi Patres uniuersali concilio et seruitutem renuerunt et contempserunt atque consentientes condemnauerunt. Placuit etiam uniuersali concilio ut ob reuerentiam sancti apostolici Adriani pape urbis Rome, scripta mitterentur, per omnia iuris priuilegio reseruato summo pontifici, ut dudum sancti Patres beato Siluestro pape urbis Rome ex Niceno concilio post damnationem Arii uel omnium hereticorum scripta miserant. Qui prefatus papa, iterum concilio congregato episcoporum totius Ecclesie Romanorum, Helefantum et Felicem totius perfidie arches et sequaces eorum, ut supra sanctum concilium, pari modo condemnant, et hanc heresim funditus a sancta Ecclesia eradicare iudicant. Misit etiam epistolam omnibus episcopis uel Ecclesiis partibus Hispanie siue Gallicie consolatoriam, quam qui legerit et crediderit, ad fidei tramitem peragendum ex Nouo et  ueteri Testamento per omnia inueniet sufficienter refertam. Et rex Carolus inde iterum perrexit in Saxonia, et Saxones uenerunt ei obuiam ad Heresburg, promittentes iterum Christianitatem, et iurantes, quod sepe fecerunt, et dedit eis presbyteros, et ipse rediit in Francia, et sedit apud Aquis palatium.

Anno 795 rex Carolus apud Aquis palatium celebrauit Pascha, et infidelitas unde consueuerat a parte Saxonorum exorta est, quia dominus rex super alias gentes uenire uolens [a 1Kb] , nec ipsi ad eum pleniter uenerunt, nec ei solatium, ut eis ipse iusserat, transmiserunt. Tunc iterum cognita infidelitate eorum, rex cum exercitu suo ueniens, alii pacifici ei obuiam uenientes ex parte Saxonorum, et cum eo in solatio suo ipsum iter [b 1Kb] expleuerunt, et cum ipse cum exercitu suo ad Albia peruenisset, alii circa Paludes, et in uuacmodingas ad eum pleniter non uenerunt. Dominus rex tamen recedens apud Bardunuil [c 1Kb] tantam  multitudinem obsidum inde tulit, quantum nunquam diebus suis aut in diebus patris, aut in diebus regum Francorum inde aliquando tulerunt. Sed et tunc omnes ad eum uenientes, excepto his quos supra commemorauimus, et hi qui trans Albiam erant, ipsi ad eum pleniter non uenerunt, eo quod uassum domini regis uiudin [d 1Kb] regem Adotritarum occiderunt. Ideo non credebant quod in gratia eius peruenire potuissent. Ceteri autem omnes pacifici uenerunt  et iussionem suam promittentes implere, et ita dominus rex iterum credens eis nullumque interficiens, fidem suam seruando. Tunc ad Aquis palatium de terra Auuarorum regulus quidam Thodanus [e 1Kb] ad dominum regem ueniens cum comitibus suis. Quem rex honorifice suscepit, et baptizari iussit, et eos qui cum ipso uenerunt; cum magno honore et donis eum remeare fecit ad propria. Et in eo anno a parte Auuarorum uenerunt thesauri magna multitudo, pro quibus rex omnipotens regi gratias agens, distribuitque ipsum thesaurum inter ecclesias et episcopos, seu abbates et comites, necnon et uniuersos fideles suos de eodem thesauro mirifice honorauit, et in ipsa hieme, id est uIII Kal. Ianuarii sancte memorie dominus Adrianus summus pontifex Romane Ecclesie obiit, pro quo rex piissimus Carolus orationes per uniuersum populum Christianum infra terminos suos fieri rogauit, et eleemosyna sua pro eo multipliciter transmisit. Et epitaphium aureis litteris in  marmore conscriptum iussit in Francia fieri, ut eum partibus Rome transmitteret, ad sepulcrum summi pontificis Adriani.

Anno 796, estatis tempore, misit filium suum Pippinum rex Carolus cum suis, quos in Italia habebat Francos, Langobardos et Bagoarios, cum aliqua parte Alamannorum [f 1Kb] in finibus Auuarorum. Et uenit Pippinus cum exercitu suo, uel cum omnibus illis quos pater eius miserat ei in auxilium; et transito Danubio fluuio, peruenit ad locum ubi reges Auuarorum cum principibus suis sedere consueti sunt, quem in nostra lingua Rinno [g 1Kb] nominant: et inde tulit thesauros Auuarorum, et cum multis captis peruenit in Francia, et in ipsa estate rex Carolus demoratus est in Saxonia cum duobus filiis suis Carolo et Ludouico, et circuiuit terram Saxonorum ubi rebelles fuerunt, incendendo et uastando omnia, et predam innumerabilem, uiros et mulieres, et paruulos captiuos duxit secum in Francia. Tertium [h 1Kb] uero exercitum in eadem estate transmisit, filiosque suos  in Spania in fines Saracenorum cum principibus suis, qui et ipsi fecerunt similiter, uastauerunt terram illam et redierunt cum pace ad regem Carolum Aquis palatium. Nam ibi firmauerat sedem suam atque edificauit ecclesiam suam mire magnitudinis in honore sancte Marie perpetue uirginis genitricis Dei, cuius portas et cancella [i 1Kb] fecit erea, et cum magna diligentia et honore, ut decebat, in ceteris ornamentis ipsam basilicam composuit, auroque et argento et luminaribus adornauit. Ad cuius structuram cum columnas et marmora aliunde habere non poterat, Roma atque Rauenna deuehenda curauit. Fecit autem ibi et palatium quod nominauit Lateranis, et collectis thesauris suis de regnis singulis, in Aquis adduci precepit. Fecit autem et opera multa et magna in eodem loco.

Anno 797, anno 30 Caroli regis, introiuit rex prefatus cum exercitu suo in Saxonia, et peruenit ad pagum qui dicitur uudmodi, ubi firmitas eorum  facta erat, et ipsa firmitate interrupta, introiuit cum exercitu suo in pagum illum, uastauitque et incendit eum, et tunc denuo [i 1Kb] uenerunt ad eum Saxones de uniuersis finibus et angulis ubi habitabant, et tulit inde obsides quos uoluit, et de Frisionibus similiter, et sic reuersus est in Francia. Et post aliquantas hebdomadas iterum introiuit in Saxonia, et ibi habitauit ipsa hieme, et fecit sedem suam iuxta locum ubi Timella fuit in huius saraca, que etiam Heristelli  appellauit, eo quod ab exercitu suo fuerunt constructe ipse mansiones ubi habitabant. Et in ipsa hieme resedit, et ibi celebrauit Pascha; et in ipsa estate peruenit cum exercitu suo ad Bardunhuinc, et illi omnes se tradiderunt in manu eius, et tulit inde obsides quos uoluit, et interim congregati sunt Sclaui nostri qui dicuntur Abodriti cum missis domini regis ad illos Saxones, congregauerunt se in unum et commiserunt prelium, cecideruntque ex parte Saxonum ipsa die duo millia DCCC; et inde rex remeauit in Francia ad Aquis palatium sedem suam, et ibi hiemauit.

Anno 799 rex Carolus apud Aquis palatium celebrauit Pascha. Post obitum uero Adriani pape successit Leo in apostolatum, natus Rome ex patre Asupio, matre Helisabeth [a 1Kb] , qui sedit annos 22 et menses 3. Hic fuit amator ecclesiarum et acris ingenii homo. Hunc Romani uoluerunt occidere, et in ipsa Litania maiore quod est uII Kalendas Madii insiluerunt in eo subito, captumque linguam eius absciderunt,  et conati [b 1Kb] sunt oculos eius abstrahere, et in custodia miserunt, inde per fugam nocte lapsus ad missos gloriosi prefati principis Caroli, qui tunc apud basilicam beati Petri erant, Hunerondum scilicet abbatem, et Hiuinegisum Spolitanum ducem peruenit, qui ab eis Spolicium deductus est. Carolus autem rex tunc erat apud Saxoniam in loco qui appellatur ad Partesburna, ibique ad eum Leo predictus papa urbis Rome deductus est, quem rex cum summo honore suscepit, et multis donis eum honorauit, et postea cum pace et honore magno ipsum papam remisit ad propriam sedem, et missi regis deduxerunt eum honorifice et eos qui mortis eius consiliarii fuerant transmiserunt ad regem. Rex autem misit eos in exsilio.

Anno 800 Carolus rex congregauit optimates suos, et synodum habuit apud Maguntiam cum conuentu episcoporum uel abbatum, et cum cognouisset per omnes fines suos habere pacem, recordatus est de  iniuria quam Romani apostolico Leoni fecerant, et erexit faciem suam ut iret partibus Rome; quod ita et fecit. Cum autem Rome propinquaret, occurrit ei Leo papa et Romani principes cum eo apud Numentum, duodecimo ab Urbe lapide. Cum peruenisset autem Romam rex predictus uIII Kalendas Decembris, post octo uero dies, concione cum Romanis habita, causam aduentus sui omnibus patefecit, fecitque conuentum maximum episcoporum seu abbatum cum presbyteris et diaconibus, et comitibus, seu reliquo populo Christiano: et ibi uenerunt in presentia qui ipsum apostolicum condemnare uoluerunt. Qui postquam nullus probator criminum inuentus est, prefatus papa nullo iudicante, sed sua spontanea uoluntate coram omni populo in basilica beati Petri apostoli Euangelium portans, ambonem conscendens, inuocatoque sancte Trinitatis nomine, cum iureiurando ab obiectis criminibus se purgauit, et ipsa sacramenta  expleta, omnes episcopi cum uniuerso clero seu prefato rege deuotoque populo Christiano hymnum Te Deum laudamus decantauerunt. Quo expleto, ipse rex cum uniuerso populo laudes Deo dabant, quia apostolicum Leonem sanum in corpore et in anima custoditum habere meruerunt.

Anno 801, cum apud Romam moraretur rex Carolus, Zacarias presbyter, quem antea rex cum multis donariis ad sepulcrum Dominicum uel per alia loca sancta miserat illis partibus, duobus monachis de Hierosolyma a patriarcha directis ad regem, Romam uenerunt: qui benedictionis causa claues sepulcri Dominici ac loci Caluaria, claues etiam ciuitatis et montis Sion, cum uexillo crucis detulerunt. Quo rex accepto, Dominum benedixit, ac remuneratos multis muneribus Hierosolymam remisit. Ipse  uero rex die sacratissima natalis Domini cum ad missam ante confessionem beati Petri apostoli ab oratione consurgeret, Leo papa cum consilio omnium episcoporum siue sacerdotum, seu senatu Francorum, necnon et Romanorum, coronam auream capiti eius imposuit, adiuncto etiam Romano populo, acclamant: CAROLO AUGUSTO A DEO CORONATO, MAGNO ET PACIFICO IMPERATORI ROMANORUM, uITA ET uICTORIA. Post laudes uero a plebe decantatas et ab apostolico, more antiquorum principum, adoratus est. Nam et hoc nutu Dei factum est; cum enim apud Romam tunc prefatus imperator moraretur, delati quidam sunt ad eum, dicentes quod apud Grecos nomen imperatoris cessasset, et finem apud eos nomen imperii teneret. Herena nomine, que filium suum imperatorem fraude captum, oculos eruit, et sibi nomen imperii usurpauit, ut Atalia in libro Regum legitur fecisse. Audito Leo papa et omnis conuentus episcoporum et sacerdotum seu abbatum, et senatus Francorum,  et omnes maiores natu Romanorum, cum reliquo Christiano populo consilium habuerunt ut ipsum Carolum regem Francorum imperatorem nominare deberent, qui Romam matrem imperii tenebat, ubi semper Cesares et imperatores sedere soliti fuerant, et ne pagani insultarent Christianis, si imperatoris nomen apud Christianos cessasset. Ideo iustum uisum est omnibus ut predictus rex cum Dei adiutorio, et uniuerso Christiano populo petente, ipsum nomen imperatoris haberet: quorum petitionem ipse rex Carolus negare noluit, sed cum omni humilitate subiectus Deo, et petitione sacerdotum uniuersalique populo Christiano in ipsa natiuitate Domini nostri Iesu Christi cum consecratione domini Leonis pape suscepit, sicut supradictum est, et in primis omnium postquam imperator exstitit, studuit ut ipsam Romanam Ecclesiam de ea discordia quam habuerant Romani cum apostolico Leone, ad pacem et concordiam reuocaret. Deinde reuersus est in Francia ad Aquis sedem regiam. Magnificatus est  autem imperator Carolus super omnes reges Francorum qui ante eum fuerunt, diuitiis et gloria, honore et nomine. Iste primus ex genere Francorum imperator exstitit.

Anno 802 recordatus est piissimus Carolus imperator misericordie sue, de pauperibus qui in uniuerso imperio erant, et iustitias pleniter habere non poterant. Noluit de infra palatio pauperibus uassos suos trasmittere, ad iustitias faciendum propter munera; sed elegit in regno suo archiepiscopos, et reliquos episcopos, et abbates, cum ducibus et comitibus, qui opus non habebant super innocentes munera accipere, et ipsos misit per uniuersum regnum, ut ecclesiis, uiduis, orphanis, et pauperibus, et cuncto populo iustitiam facerent, et mense Octobrio congregauit uniuersam synodum in Aquis, et ibi fecit episcopis cum presbyteris seu diaconibus relegi uniuersos canones, quos sancta synodus precepit, et decreta pontificum, et pleniter iussit eos tradi coram  omnibus episcopis presbyteris, et diaconibus. Similiter in sancta synodo congregauit uniuersos abbates et monachos qui ibi aderant, et ipsi inter se conuentum fecerunt, et legerunt regulam sancti Patris Benedicti, et tradiderunt eam sapientes in conspectu abbatum et monachorum; et tunc iussio generaliter super omnes episcopos, abbates, presbyteros, diacones, seu uniuerso choro clericorum facta est, ut unusquisque in loco suo iuxta constitutionem sanctorum Patrum siue in episcopatibus siue in monasteriis, aut per uniuersas ecclesias, ita ut canonici iuxta canones uiuerent, et quidquid in clero aut in populo de culpis aut negligentiis apparuerit, iuxta canonum auctoritatem emendassent, et quidquid in monasteriis seu in monachis contra regulam sancti Benedicti factum fuisset, hoc iuxta regulam eiusdem emendare fecissent.  Mandauit autem ut unusquisque episcopus in omni regno uel imperio suo, ipsi cum presbyteris suis officium, sicut psallit Ecclesia Romana, facerent. Nam et scholas suas cantorum in loca congrua construi precepit. Similiter et in monasteriis sancti Benedicti seruantibus regulam, ut officium ipsius facerent, sicut regula docet. Ipse uero imperator interim ut ipsum synodum factum est [a 1Kb] , congregauit duces, comites reliquumque populum Christianum cum legislatoribus, et fecit omnes leges regni sui tradere et emendare, et emendandam legem ubicunque necesse fuerit, scribere. Iudices uero per scriptum iudicassent, et munera non accepissent; sed omnes homines pauperes et diuites in regno suo iustitiam haberent.

Anno 803 Carolus imperator celebrauit Pascha apud Aquis palatium, et conuentum habuit apud Maguntiam, et ipso anno sine hoste stetit. His diebus in Spania super Saracenos regnauit Abulaz filius  Axam. Mortuo enim Axa, hic Abulaz filius eius suscepit regnum, fecitque malum sicut fecerat pater eius et auus. Eo regnante in Spania, misit Carolus imperator Ludouicum filium suum regem Aquitanie, ad obsidendam et capiendam ciuitatem Barchinonam. Qui congregato exercitu ex Aquitania, Wasconia, necnon de Burgundia, Prouincia et Gotia, misit eos ante se ad obsidionem ciuitatis. Qui abeuntes, circumdedit exercitus ciuitatem, et obsederunt mensibus septem, capieruntque regem ciuitatis illius nomine Sathon. Cumque panes defecissent in ciuitate, et iam capienda esset ciuitas, miserunt ad Ludouicum regem, ut ueniret Barchinonam, quia iam capienda erat ciuitas, ut cum capta fuisset, nomini eius ascriberetur uictoria. uenit autem prefatus Ludouicus ad ciuitatem, et tradita est ciuitas in manu eius, constituitque illic custodia et armamenta, regem uero ciuitatis illius Sathon uinctum compedibus misit ad patrem suum Carolum imperatorem in Francia. Ipse uero in pace et triumpho reuersus est ad propria.

 Anno 805 Carolus imperator misit filium suum Carolum regem cum exercitu magno ad Euhuuidines [b 1Kb] , et alium exercitum cum Aulfo et uuerinario, id est cum Baioariis. Tertium uero transmisit cum Saxonibus super Huuernofelda et de Melchion [c 1Kb] , et ibi pugnauerunt contra regem eorum nomine Semela et uicerunt eum, et ille dedit duos filios pro fidelitate, et tunc perrexerunt super Fergunna, et uenerunt ad fluuium qui uocatur Araga [d 1Kb] illi tres hostes insimul. Et inde uenerunt ad Camburg, qui et uastauerunt regionem illam in circuitu Albie. Et postea cum uictoria reuersus est Carolus rex ad patrem suum in Francia. Quartus uero exercitus cum classe magna nauium perrexit in Albia, et peruenit ad Magedoburg, et ibi uastauerunt regionem Geneuara [e 1Kb] . Postea reuersi sunt in patriam suam.

Anno 806. In isto anno Willelmus quondam comes ad Anianum monasterium, qui est constructus in honore Domini ac Saluatoris nostri Iesu Christi et gloriose  matris eius semper uirginis, peruenit, cum omnibus muneribus auri argentique, ac pretiosarum uestium. Illo se tradidit Christo omni uite sue tempore seruiturum. Nec mora in deponendo comam fieri passus est, quin potius die natalis apostolorum Petri et Pauli, auro textis depositis uestibus, Christicolarum habuit habitum, seseque Christicolarum adscisci numero quantocius congaudens efficitur. Et in eodem anno Carolus imperator celebrauit Pascha ad Neumaga, et misit filium suum Carolum regem super Duringa [f 1Kb] ad locum qui uocatur Walada [g 1Kb] , ibique habuit conuentum magnum, et inde  misit scarras suas ultra Albiam. Ipse uero mouit exercitum suum ultra Sala super Huuerenaueldo [h 1Kb] , et tum fuit interfectus Melito [i 1Kb] rex superbus, qui regnabat in Siurbis, et postea remeauit Albia, et uastauit regiones illas, et ciuitates eorum destruxit. Et ceteri reges ipsorum uenerunt ad eum, et promiserunt se seruituri domno et pio imperatori, tradideruntque obsides sicut ille uolebat. Et mandauit eis rex Carolus edificare ciuitates duas, unam ad aquilonem partem Albie contra Magadaburg, alteram uero in orientalem partem Sala, ad locum qui uocatur Balla [i 1Kb] ; deinde reuersus est ad patrem suum in Francia. His diebus Albinus qui et Alcuinus diaconus in Francia claruit.

Anno 807 Carolus imperator perrexit ad Ingelanheim palatium, et ibi habuit conuentum cum episcopis et comitibus uel aliis fidelibus, et mandauit eis ut iustitias facerent in regno eius. Postea dedit eis licentiam ad propria remeare, et quietos sedere, et  ut Deo gratias agerent ad pacem et concordiam ipsorum, et illum annum stetit sine hoste.

Anno 808 Carolus imperator misit filium suum Carolum in Saxonia ultra Albia, ad illos Sclauos qui uocantur Linai, et uastauit maximam partem regionis ipsius; sed et aliqui ex nostra parte ibidem ceciderunt. Ultimum contra Nordomannos qui Dani uocantur, primo piraticam exercentes, deinde maiori classe littora Gallie atque Germanie uastantes, bellum susceptum est; quorum rex Godofridus, adeo uana spe inflatus erat, ut sibi totius Germanie promitteret potestatem, Frisiam quoque atque Saxoniam haud aliter atque suas prouincias estimabat. Iam Abodritos uicinos suos in suam ditionem redegerat, iam eos sibi uectigales fecerat; iactabat etiam se bene Aquisgrani, ubi regis comitatus erat, cum maximis copiis aduenturum, nec dictis eius quam uanissimis omnino fides abnuebatur: quin potius putaretur tale aliquid inchoaturus, nisi festinata morte preuentus fuisset, nam a proprio satellite interfectus  et sue uite et belli a se inchoati finem accelerauit.

Anno 809 Carolus imperator sedit apud Aquis palatium, et in illa estate misit scarras suas ad marchias, et aliqui de illis Saxones uenerunt ultra Albiam, et fregerunt unam ciuitatem cum nostris Huninidis [k 1Kb] qui appellantur Semeldinc, Connoburg.

Anno 810, estatis tempore Carolus imperator cum filio suo Carolo rege, ultra Rhenum fluuium super Saxoniam perrexit ad locum qui uocatur Ferdia, et in ipsa estate mortuus est Pipinus rex Langobardorum, filius Caroli imperatoris; Carolus autem constituit Bernardum, filium Pipini, regem super Italiam in loco patris sui.

Anno 811 misit Carolus imperator exercitum Francorum et Saxonorum ultra Albiam ad illos Sclauos qui nominantur Lanai et Bethenzr [l 1Kb] , et uastauerunt regiones illas, et edificauerunt castellum qui dicitur Abochi. Fuit quoque occisio magna Normannorum. Eodem anno obiit Carolus rex, filius Caroli Magni  imperatoris.

Anno 812 misit Carolus imperator tres scarras ad illos Sclauos qui dicuntur Huuilti. Unus exercitus uenit cum eis super Abodoritos, et duo uenerunt obuiam ei ad illa marchia. Sed et illi Wilti dextras dederunt, et obsides obtulerunt, et promiserunt se dare partibus imperatoris Caroli, et postea reuersus est populus ad propria.

Hactenus primus auctor; que uero sequuntur addita uidentur ab aliquo monacho Anianensi, qui hoc opus continuauit, ac primo amplissimum excerptum subiicit ex uita Caroli Magni auctore Eginardo, que  edita est a Chesnio tom. II, p. 99 [a 1Kb] ab his scilicet uerbis: Hec sunt bella que rex potentissimus per annos 47, etc., usque ad paginam 103. Pagine tamen 100 lin. 17, post hec uerba: Tali monitione prohibuit, hec inseruntur: Fecit idem a parte meridiana prope littore maris in comitatu Magdalonense [ecclesiam] in honore Domini nostri Iesu Christi, seu perpetue uirginis genitricis Dei Marie, cuius basilicas composuit, auroque et argento adornauit, ad cuius structuram cum columnas et marmora habere non posset, Nemauso ciuitate cum magna diligentia adduci precepit, et collectis thesauris suis de regnis singulis, in Aniano monasterio adduci precepit, necnon lignis tres cruces Dominicas, et opera multa et magna in eodem loco composuit.

Anno 813 ab incarnatione Domini, Caroli autem imperatoris anno 46, sedit piissimus imperator apud Aquis palatium, et habuit ibi concilium magnum cum Francis episcopis, et abbatibus, ac sacerdotibus, et decreuit quatuor synodos fieri, id est ad Moguntiam  ciuitatem unum, alterum in Rhemis, tertium Turonis, quartum Arelato ciuitate [b 1Kb] , mandauitque ut quidquid in unumquemque synodum definissent, ad placitum constitutum imprimi nuntiassent: quod ita factum est. Et in ipso anno mense Februario [c 1Kb] , iam dictus imperator Carolus fecit conuentum magnum populi apud Aquis palatium. De omni regno et imperio suo conuenerunt episcopi, abbates, comites presbyteri, diacones, et senatus Francorum ad imperatorem in Aquis, et ibidem constituerunt capitula quadraginta sex de causis que necessaria erant Ecclesie Dei et populo Christiano. Extremo autem uite sue tempore, cum iam et morbo et senectute premeretur, euocatum ad se Ludouicum filium suum Aquitanie regem, qui solus filiorum Hildegarde supererat, congregatis solemniter de toto regno Francorum uel de uniuerso imperio suo primoribus cunctorum, comitibus, principibus, ducibus, episcopis, abbatibus, monachis, sacerdotibus, diaconibus,  et cuncto senatu Francorum, cum cunctorum consilio, consortem sibi totius regni et imperialis nominis sui heredem constituit, ac per coronam auream tradidit illi imperium, populis acclamantibus: uIuAT IMPERATOR LUDOuICUS; impositoque capiti eius diademate, imperatorem et Augustum iussit appellari. Susceptum est hoc eius consilium [ab his] qui aderant magno cum fauore et letitia. Nam et ipse imperator Carolus benedixit dicens: Benedictus es, Domine Deus meus, qui dedisti hodie sedentem in solio meo, ex semine meo filium, uidentibus oculis meis. Docuit autem eum pater, ut in omnibus preceptum Domini custodiret, tradiditque ei regnum, commendauitque ei filios suos Drogonem, Theodericum et Hugonem, et cum omnia perfecisset, dimisit unumquemque ut abiret in locum suum. Ipse autem Carolus imperator resedit in Aquis palatium. Nam hoc diuinitus ei propter regni utilitatem uidebatur inspiratum, auxitque maiestatem eius hoc factum, et  exteris nationibus non minimum terroris incussit. Dimisso deinde in Aquitaniam filio, ipse more solito, quamuis senectute confectus, non longe a regia Aquensi uenatum proficiscitur.

Anno 814 ab incarnatione Domini, Caroli uero imperatoris anno 47 ex quo regnare ceperat, exierunt Nortmanni cum nauibus in Frisia, et fecerunt ibi grande malum, capieruntque uiros et mulieres et predam magnam. In ipso anno exacto huiuscemodi negotio, quod reliquum erat autumni, etc., ut apud Eginardum in uita Caroli Magni, pag. 104, lin. 9, usque in finem. Sed in diuisione que facta est a Carolo imperatore anno 811, post hec uerba: uel usum eius sibi necessarium iudicaret, in nostro manuscripto codice additur: Unam uero partem sibi reseruauit, quam dedit Benedicto abbati sancti Saluatoris  Anianensis archisterii, uidelicet crucis Dominice cum gemmis, bratheas aureas contextas cum gemmis, baltheos aureos similiter gemmatos, calices aurcos siue argenteos, uel offertoria cum patenulis et offertoriis cum auro et gemmis ornatos. Inter alia dona dedit ei capsulam auream ubi pignora sunt omnium apostolorum. Inter ea dedit ei sceptrum regale ex ebore ualde mirificum, et multa alia dona quod dinumerare longum est. Ardoni quoque qui et Smaragdo religioso monacho, dedit tabulam lapideam tinnientem sicut es. Post obitum uero suum aut uoluntariam, etc. ubi aduertendum quod pro illis uerbis, pag. 106. Et altera que forma rotunda Romane urbis effigie insignita est, episcopo Rauennatis ecclesie conferatur, in coaice manuscripto hec leguntur: altera que forma rotunda Romane urbis effigie figurata est, Saluatorem Iesum Christum Dominum in Anianense monasterium conferatur. Huius autem inter diuisionis testes, primus abbatum  nominatur Benedictus, et post Hirminonem, Georgius, Theobaldus, Adalelmus, Lautfredus.

Anno 814 Ludouicus piissimus imperator post mortem patris sui Caroli gloriosissimi imperatoris, sedit super thronum eius apud Aquis palatium et ibi celebrauit Pascha, et acceptis thesauris patris sui, fecit eleemosynam magnam pro patre, diuisitque inter ecclesias, et monasteria, et pauperes, sicut ipse ordinauerat. Hoc anno suprascripto imperator Ludouicus, id est primo anno imperii sui, Benedictum abbatem de Aniano monasterio tulit propter famam uite eius et sanctitatem, et prope Aquis sedem regiam in Ardenna silua habitare fecit. Ipse uero supradictus abbas, antequam abiret in Francia, ordinauit in loco suo in monasterio Aniano abbatem nomine Smaragdum; et in ipso anno uenerunt ad imperatorem episcopi, abbates, comites, duces, et mulieres, ac uiduas, et locutus est cum eis de causis necessariis, et de utilitate sancte Ecclesie; et in ipso loco mandauit ut mulieres in  seruitutem redactas non fuissent, et acciperent libertatem. Et uenit ad eum Bernardus filius Pipini rex Langobardorum, suscepitque eum benigniter domnus imperator Ludouicus, ac remunerato remisit ad propria. Disposuit autem et marchas undique. Nam et presidia posuit in littore maris ubi necesse fuit, et ipso anno in Aquis hiemauit.

Anno 816 Ludouicus imperator apud Aquis palatium celebrauit Pascha; et in ipsa estate collecto magno exercitu Francorum et Burgundionum, Alamannorum et Baioariorum, introiuit in Saxoniam, et uenit ad Partesbrunnam, et ibi uenit ad eum Bernardus rex Langobardorum cum exercitu, et habuit imperator ibi placitum magnum, et misit scarras suas ubi necesse fuit per marchas, et presidia, et per littora maris, et post hec reuersus est in Franciam ad Aquis palatium, et tertio calendas Augusti habuit consilium magnum in Aquis, et constituit duos filios reges Pipinum et Clotarium; Pipinum  super Aquitaniam et Wasconiam, Clotarium super Baioariam. Et decreuit in ipso synodo domnus imperator Ludouicus, ut in uniuerso regno suo monachi regulariter uiuerent secundum regulam sancti Benedicti, et canonici secundum canonum auctoritatem. Mandauit etiam missis et comitibus suis ut iustitias facerent in regno ipsius; et si aliqui homines iniuste priuati fuissent de hereditate parentum per cupiditatem comitum aut diuitum, ut reddere facerent: necnon et si aliqui homines iniuste in ciuitate redacti erant, ut iterum acciperent libertatem. Eodem anno Wascones rebellauerint contra imperatorem.

Anno 818 piissimus imperator Ludouicus apud Aquis palatium celebrauit Pascha, et estatis tempore uenit ad eum Bernardus rex Langobardorum. His  diebus domnus apostolicus Leo urbis Rome migrauit a seculo, successitque ei in sacerdotium domnus Stephanus. Ipso anno papa Stephanus uenit ad imperatorem Ludouicum in Francia, inuenitque eum apud Rhemis ciuitatem, attulit illi coronam auream, suscepitque eum imperator cum magno honore, benedixitque ipsum imperatorem, et imposuit coronam auream super caput eius, remunerauitque eum domnus imperator muneribus multis, et sic rediit Rome ad sedem suam. Imperator uero piissimus Ludouicus de Rhemis abiit ad Compendio palatio, et habuit consilium cum episcopis, abbatibus et comitibus suis. Deinde reuersus ad Aquis palatium sedem regiam, ibique hiemauit. Prefatus autem Stephanus papa cum rediisset Romam, in ipso anno migrauit a seculo. Wascones autem rebelles Garsiam Muci super se in principem eligunt; sed in secundo anno uitam cum principatu amisit, quem fraude usurpatum tenebat.

 Anno 821 Ludouicus imperator apud Aquis palatium Pascha celebrauit. Ipso anno obiit beate memorie Benedictus Witiza abbas religiosus monasterii Anianensis III Idus Februarii, anno 9 regnante Ludouico imperatore. Et in ipsa estate iussit congregari conuentum magnum populorum de omni regno et imperio suo apud Aquis sedem regiam, episcopos, abbates, comites, et maiores natu Francorum, et manifestauit eis mysterium consilii sui quod cogitauerat, ut constitueret unum ex filiis suis imperatorem. Habebat enim tres filios ex uxore Ermengarda regina, nomen uni Clotarius, nomen secundi Pipinus, tertii uero Ludouicus. Tunc omni populo placuit ut ipse, se uiuente, constitueret unum ex filiis suis imperatorem, sicut Carolus pater eius fecerat ipsum. Tunc tribus diebus ieiunatum est ab omni populo et letania facta. Post hec iam dictus imperator Clotarium, qui erat maior natu, imperatorem elegit, et coronam auream tradidit illi, populis acclamantibus et dicentibus: uIuAT IMPERATOR CLOTARIUS.  Facta est autem letitia magna in populo in die illo, et ipse imperator benedixit Dominum dicens: Benedictus Dominus Deus meus, qui dedit hodie in solio meo sedentem uidentibus oculis meis. Quartum filium habuit ex concubina nomine Arnulfum, cui pater Senonas ciuitatem in comitatu dedit. Audiens autem Bernardus rex Italie quod factum erat, cogitauit consilium pessimum uoluitque in imperatorem  et in filio eius insurgere, et per tyrannidem imperium usurpare. Quo comperto, imperator iussit [Forte, misit] confestim nuntios per uniuersum regnum et imperium suum, ut pariter conglobati occuparent omnes aditus Italie, quod ita factum est. Bernardus autem cum hec audiisset, terruit eum Dominus, et omnes qui ei consenserant, et comprehensi sunt ab exercitu, quod imperator miserat ante faciem suam, et comprehensos cum ipso rege adduxerunt ad imperatorem, qui erat apud Caualonem, que est super Sagonna flumen. Tunc sub custodia missus est prefatus rex cum Achiteo comite, qui auctor consilii maligni fuerat, et cum aliis qui illi consenserant, et ducti sunt Aquis. Post hec fecit imperator conuentum magnum Francorum, et retulit eis hanc causam, ut uideret quid iudicarent fideles sui de eo, uel de his qui consenserant, ut insurgerent contra imperatorem. Tunc pariter iudicauerunt eos omnes dignos ad mortem, sed piissimus  imperator pepercit uite illorum, iussitque ipsi regi Bernardo oculos erui, sed cum factum fuisset, die tertio mortuus est. Achiteo uero similiter oculos erui, et ceteris sociis suis. Teulfum uero episcopum Aurelianensem, qui et ipse auctor maligni consilii fuit, synodo facta episcoporum uel abbatum, necnon aliorum sacerdotum, iudicauerunt, tam ipsum, quam omnes episcopos et abbates uel ceteri clerici, qui de hoc maligno consilio socii fuerant, a proprio deciderent gradu: quod ita factum est; nonnulli etiam in exilio missi sunt. Fratres uero suos ex concubinis natos, id est Drogonem, Theodericum et Hugonem quos ei pater commendauerat, clericos fieri iussit, et per singula misit monasteria, et regnum quieuit ab ira.

Anno 838, Ludouicus imperator apud Aquis celebrauit Pascha, et estiuo tempore introiuit cum exercitu magno in Britannia, et occiso rege illius terre, uenerunt maiores natu Britannorum, tradiderunt se  illi, et acceptos obsides reuersus est ipse cum triumpho uictorie ad propria. Nam exercitus eius quem miserat partibus Orientis, cum triumpho reuersus est ad imperatorem.

Anno 840, imperii uero prefati imperatoris anno 27, obiit Ludouicus piissimus imperator XII Kal. Iulii, indictione 3, regnaueruntque filii sui post eum in magna gloria. Amen.



APPENDICIS AD OPERA BEATI CAROLI MAGNI SECTIO TERTIA.---PeTICA.





[a 4Kb] CARMEN INCERTI AUCTORIS DE CAROLO MAGNO ET Leonis pontificis maximi ad eumdem Carolum aduentu.



 Rursus in ambiguos grauis admonet anchora calles
uela dare, incertis classem concredere uentis,
Languida que geminas superarunt membra procellas,
 Ad noua bella iubet lassos reparare lacertos,
uictricemque manum grauidis consurgere remis,
Quo uocat aura leuis placidis superare profundum
Flatibus equoreas tentando classibus undas,
 Tendere ad ignotas celerique per equora terras
Cursu, et precipites scopulos pulsare natatu.
uela mouet placidus tremulis cita flatibus Eurus
Cogens me rapido nunc tendere in ardua gressu
Europe quo celsa pharus cum luce coruscat.
Spargit ad astra suum Carolus rex nomen opimum,
Sol nitet ecce suis radiis, sic denique Dauid
Illustrat magno pietatis numine terras.
Res tamen una duos uariando separat istos
Et uice disiuncti mutata sepe feruntur,
Illum aliquando tegunt nimboso nubila tractu
Hunc ulle nunquam possunt uariare procelle;
Ille caret proprio bissenis lumine horis,
Iste suam eterno conseruat sidere lucem,
Pace nitet leta pariter pietate redundans
Nescit habere pio lapsurum lumine casum.
uultu hilari, ore nitet, semper quoque fronte serena
Fulget, ab eterno pietatis lumine Phebum
uincit, ab occasu dispergens nomen in ortum
 Armipotens Carolus uictor pius atque triumphans,
Rex cunctos superat reges bonitate per orbem,
Iustior est cunctis, cunctisque potentior exstat.
Ille duces magno et comites illustrat amore,
Blandus adest iustis, hilarem se prebet ad omnes,
Iustitie cultor cultores diligit omnes,
Iustus in exemplum cunctis se donat habendum,
Ingreditur prior ipse sequi quo se cupit omnes,
Tentat iter facile cuncti quo iure sequantur.
Iniustos merito duris constringit habenis,
Atque iugum imponet grauidum ceruice superbis.
Discere iustitiam diuinis admonet actis,
Impia colla premit rigidis constricta catenis
Et docet altithroni precepta implere tonantis.
Quod mens leua uetat suadendo animusque sinister,
Hoc saltem cupiant implere timore coacti
Quod non sponte prius miseri fecere rebelles.
Exercere student auide instimulante timore,
Qui prius esse fero iam dudum more repugnat,
Fitque timore pio pius impius ille coactus;
 Erigit hinc humiles, humilesque extollit in altum
Prona colit releuans ad celsa cacumina colla.
Ora trahit submissa gradus rex iustus ad altos,
Colla suprema premit subdens excelsa petentes,
Et quantum miseri conantur surgere ad altum,
 Rursus ad ima facit merito descendere tantum.
Strenuus ingenio Carolus sapiensque modestus,
Insignis studio resplendens mente sagaci
Nomen et hoc merito Carolus sortitur in orbe.
Hec cara est populis lux et sapientia terris,
Omne decus pariter famulis ornatus et omnis
Exstat honor populi et plebis spes gloria summa
Nominis; hunc olim terris promisit origo
Tam clarum ingenio, meritis quam clarus opimis.
Fulget in orbe potens, prudens, gnarusque modestus
Illuster, facilis, doctus, bonus, aptus, honestus,
Mitis, precipuus, iustus, pius, inclytus, heros,
Rex, rector, uenerandus, apex, Augustus opimus,
Arbiter insignis, iudex, miserator egenum,
Pacificus, largus, solers, hilarisque uenustus,
Grammatice doctor constat prelucidus artis.
Nullo unquam fuerat tam clarus tempore lector
Rhetorice insignis uegetat preceptor in arte,
Summus apex regum, summus quoque in orbe sophista.
 Exstat et orator facundo famine pollens,
Inclyta nam superat preclari dicta Catonis,
uincit et eloquii magnum dulcedine Marcum,
Atque suis dictis facundus cedit Homerus,
Et priscos superat dialectica in arte magistros.
Quattuor ast alias artes que iure sequuntur,
Discernit simili rerum ratione magistra,
Doctus in his etiamque modo rex floret eodem,
Solus iter meruit doctrine adipiscier omne,
Occultas penetrare uias, mysteria cuncta
Nosse, Deo seriem reuelante ab origine rerum,
Omnem quippe uiam doctrine inuenit et omnem
Arosopacum [a 1Kb] aditum secretaque clancula uerba
Omnia, solus enim meruit pius ille talenta
Suscipere et cunctis prefertur in arte magistris.
Scilicet imperii ut quantum rex culmine reges
Excellit, tantum cunctis preponitur arte.
Quis poterit tanti preconia promere regis,
Quisue putat sermone rudis se principis acta
 Posse referre, senes cum uincant omnia uates,
Exsuperatque meum ingenium iustissimis actis
Rex Carolus, caput orbis, amor populique decusque,
Europe uenerandus apex, pater optimus, heros,
Augustus, sed et urbe potens, ubi Roma secunda
 Flore nouo ingenti magna consurgit ad alta
Moletholis [a 1Kb] muro precelsis sidera tangens.
Stat pius arce procul Carolus loca singula signans
Altaque disponens uenture menia Rome.
Hic iubet esse forum, sanctum quoque iure senatum,
Ius populi et leges, ubi sacraque iussa capessant.
Insistitque operosa cohors, pars apta columnis
Saxa secat rigidis, arcem molitur in altum.
Ast alii rupes manibus subuoluere certant,
Effodiunt portus statuuntque profunda theatri
Fundamenta tholis includunt atria celsis.
Hic alii thermas calidas reperire laborant,
Balnea sponte sua feruentia mole recludunt,
Marmoreis gradibus speciosa sedilia pangunt,
Fons nimio bullantis aque feruore calore
Non cessat, partes riuos deducit in omnes
Urbis, et eterni hic alii bene regis amenum
Construere ingenti templum molimine certant:
Scandit ad astra domus muris sacrata politis.
 Pars super in summis populi procul arcibus ardens
Saxa locat solide coniungens marmora nexu;
Altera stat gradibus portantum sorte receptans.
Pars onera atque auidis manibus predura ministrat
Saxa, alii subeunt, uoluunt ad menia rupes,
Ingentes passim fasces, ceruice reflexa
Deponunt humeris ualido sub pondere fessi;
Plaustraque dant sonitum, uastus fragor ethera pulsat.
Fit strepitus, magna consurgit stridor in urbe,
Itque reditque operosa cohors diffusa per urbem
Materiam Rome certatim congregat alte.
Hic alii arma parant acuentes utile ferrum,
Marmora quo possunt sculpi, et quo saxa secari.
Feruet opus, uelutique solent estate future
Pulchra hiemis non immemores alimenta ciborum
Cum [b 1Kb] facere ore legunt carpentes floscula apesque
Per latices, per thyma uolant stridentibus alis;
Floribus insidunt alie, predaque redire
 Accepta studeant redolentia castra reuisant,
Aut fetus alie certant educere adultos,
Aut cum nectareas componunt ordine cellas
Roscida stipantes sinuoso poplite mella:
Haud aliter lata Franci spatiantur in urbe.
Non procul excelsa nemus est et amena uirecta,
Lucus ab urbe uirens et prata recentia riuis
Obtinet in medio multis circumsita muris.
Hic amnem circumuolitat genus omne uolucrum,
In ripis resident rimantes pascua rostris,
Non procul in medio submergunt flumine sese,
Nunc quoque precipiti properant ad littora cursu;
Hosque toros iuxta ceruorum pascitur agmen,
Riparum in longa per amenaque pascua ualle
Huc illuc timido discurrit damula gressu,
Fronde retecta uacat, passim genus omne ferarum
His latet in siluis, etenim nemora inter opaca.
Hic pater assidue Carolus uenerabilis heros
Exercere solet gratos per gramina ludos,
Atque agitare feras canibus, tremulisque sagittis
 Sternere cornigeram nigraque sub arbore turbam.
Exoritur radiis cum primum Phebus honestis [c 1Kb] ,
Et iubar ignicomo perlustrat lumine montes
 Precipites scopulos et summa cacumina tangens,
Siluarum thalamo properat dilecta iuuentus,
Regali parte ex omni collecta resistit,
Nobilium manus exspectans in limine primo.
Fit strepitus, clamor consurgit uastus in urbe,
Desuper ex alto respondent culmine tecta
Aerea, precipuus considerat [d 1Kb] stridor in auras,
Hinnit equusque ad equum, conclamat turba pedestris
Inque uicem proprio reuocatur pignore quisque
Ad Dominum famulusque suum sequiturque uocantem,
Hic phaleratus equus grauidis auroque metallis
Terga recepturus regem in sua gaudet opimum,
Stans monet care [e 1Kb] caput, montes cupit ire per altos.
Egreditur tandem circumstipante caterua
Europe ueneranda pharus se prodit ad auram,
Enitet eximio uultu facieque coruscat.
Nobile namque caput pretioso amplectitur auro
 Rex Carolus cunctos humeris supereminet altis;
Lata ferunt iuuenes ferro uenabula acuto
Retia quadruplici iniunctaque linea limbo,
Atque canes auidos ducunt per colla reuinctos,
Ad predam faciles furiosoque ore molossos.
Iam pater excelsi Carolus sacra limina templi
Deseruit, mox castra ducum comitesque priores
Mouere, alte urbis panduntur classica porte,
Cornua concrepitant, fragor ingens atria complet,
Precipitique ruunt iuuenes ad littora cursu.
Hinc thalamo cunctata diu regina superbo
Procedit multa circum comitante caterua
Luitgardis [f 1Kb] Caroli pulcherrima nomine coniux.
Fulgida colla nitent roseo simulata colore
Cedit opimum et enim redimitis crinibus ostrum,
Candida purpureis cinguntur tempora uittis,
Aurea fila ligant chlamydem, capitique beryllus
Inseritur, radians claro diadema metallo.
Enitet et uestis biscocco purpura bysso,
 Ornantur uariis radiantia colla lapillis,
Agmina seiungit pulchris stipata puellis.
Magnanimos inter proceres regina superbo
Gaudet equo et iuuenum circum magna emicat ardens.
Cetera regalem pubes pulcherrima prolem
Exspectat foribus, turmis comitatus opimis,
More patri et uultu similis procedere tandem
Tentat item Carolus genitoris nomine pollens,
Terga ferocis equi solito de more fatigat.
Hinc Pipinus aui sequitur de nomine dictus,
Restaurat proprii qui publica gesta parentis
Bellipotens, animosus heros, fortissimus armis,
Seque suos inter famulos fert ductor opimum
Cetibus innumeris circumdatus enitet alto,
uectus equo eximio uultu facieque coruscans,
Tempora cui rutilo cinguntur pulchra metallo.
Circumfusa ruit comitantum turba rotatu
Per patulas portas certatim exire senatus
 Conatur, magno cum murmuris inde tumultu
Cornua rauca sonant, auido latratibus auras
Complent ore canes, fragor ignea sidera pulsat.
 Inde puellarum sequitur mox ordo coruscus
Rhodrud [a 1Kb] ante alias, rapidoque inuecta puellas
Fulget equo et placidum prior occupat ordine gressum.
Immixta est niueis ametystina uitta capillis
Ordinibus uariis gemmarum luce coruscans,
Namque corona caput pretiosis aurea gemmis
Implicat, et pulchrum subnectit fibula amictum.
uirgineos interque choros, turbamque sequentem
Proxima Berta [b 1Kb] nitet multis sociata puellis,
uoce uirili, animo, habitu, uultuque corusco,
Os, mores, oculos, imitantia pectora patris
Fert, caput aurato diademate cingitur almum,
Aurea se niueis commiscent fila capillis,
Lactea quippe ferunt pretiosam colla murinam,
Ornatur uestis uariis speciosa lapillis,
Ordine gemmarum numerosa luce coruscat.
Bractea chrysolithis ornantur tegmina gemmis.
Gisala [c 1Kb] post istas sequitur candore coruscans,
 uirgineo comitata choro, micat aurea proles,
Tecta melocineo fulgescit femina amictu,
Mollia purpureis rutilant uelamina filis,
uox, facies, crines radianti luce coruscant,
Splendida colla nitent roseo inflammata rubore,
Argento stat facta manus, frons aurea fulget
Et magnum uincunt oculorum lumina Phebum.
Leta super rapidum conscendit uirgo caballum,
Frena superbus equus spumantia dente uolutat,
Hinc comitata uiris, illinc stipata puellis
Innumeris circum circumstrepit agmen equorum.
His cumulata bonis precelsa solaria linquens
uirgo pudica pii sequitur uestigia regis.
Rhodaid [d 1Kb] inde micat multis ornata metallis,
Agmen ouans rapido precedit femina gressu,
Pectora, colla, come lucent uariata lapillis,
Serica et ex humeris dependent pallia pulchris,
Inseritur capiti nitido gemmata corona,
Stringit acus chlamydem gemmatis aurea bullis.
Pulchra uehetur equo Rhodhaidis uirgo superbo,
 Quo latitare solent hirsuto tergore cerui.
Interea ingreditur uultu Theodrada [e 1Kb] corusco.
Fronte uenusta nitens et cedit crinibus aurum,
Pulchra peregrinis collucent colla smaragdis,
Pes, manus, ora, gene, ceruix radiata nitescit,
Clara serenatis fulgescunt lumina flammis,
Pallia permixtis lucent hyacinthina talpis,
Clara Sophocleoque ornatur uirgo cothurno,
Turba puellarum circumstrepit agmine denso,
Atque uenusta cohors procerum nitet ordine longo,
Et sedet in niueo pulcherrima uirgo caballo,
Acri fertur equo Caroli pia filia regis,
In nemus ire parat sacrata palatia linquens.
Agminis extremam partem sibi uindicat Hildrud [f 1Kb] ,
Illi sorte datur, dehinc ultimus ordo senatum [g 1Kb] .
Ipsa autem medio fulgescit in agmine uirgo,
Temperat expositum spatii moderamine gressum,
Littorei iuxta ora soli plens [h 1Kb] inclyta tendit
uenandi studio, regique exercitus omnis
 Iam sociatur, adest, mox ferrea uincta rapacum
Cuncta cadunt resoluta canum; lustra alta ferarum
Nare sagace petunt querentes rite rapinam
Et lustrant auidi condensa frutecta molossi.
Diffusi errantes in opacis saltibus omnes
Sanguineam siluis predam reperire laborant.
Cingit eques saltum, fugitiuis obuia turbis
Turba paratur, aper fuluus fit ualle repertus:
Mox nemus insiliunt equites et uoce sequuntur,
 Predam agiles certant fugitiuam agitare molossi,
Et sparsi currunt per opaca silentia silue.
Iste tacendo uolat celerem post rite rapinam,
Ille autem uacuas complet latratibus auras.
Errat hic umbrosis delusus odore frutectis,
Alter in alterius hinc saltibus inde rotatur;
[i 1Kb] Ille uidit, hic predam sentit odore fugacem.
Fit strepitus, siluis consurgit stridor in imis,
Et tuba magna nimos incendit ad acra [i 1Kb] molossos
Prelia: dirus aper quo se fert dente minaci,
Arboribusque excussa cadunt folia undique in altis
Per loca uasta fugit, rapidoque per inuia cursu
Tendit iter frendens teret [k 1Kb] alta cacumina montis.
Cursibus exhaustus lasso pede constat anhelus.
Iam parat arma necis canibus turbamque sequacem
Sternit et horrendo rapidos rotat ore molossos.
Mox Carolus pater ipse uolat mediumque per agmen
Ocior aligeris auibus forat ense ferinum
Pectus, et intingens gelidum in precordia ferrum.
 Corruit ille uomens uitam cum sanguine mixto,
In flaua moriens seseque uolutat arena;
Regalis monte hec proles speculatur ab alto.
Mox aliam Carolus predam iubet inde mouere,
Et socios uerbis claris ita fatur amicis:
Hanc fortuna diem nobis deducere letam
Annuit auguriis et nostra incepta secundat;
Ergo fauete omnes istum exercendo laborem
uenandi studio, curamque adhibete benignam.
uix hec dixit heros, subito fremit agmen ab alto
Monte, nemus repetunt proceres hinc inde ruentes
Preceleres agitare feras, pater inclytus ipse
Ante uolans Carolus manibus fert missile ferrum,
Sternit et innumeras porcorum strage cateruas,
Corpora multa cadunt passim prostrata ferarum.
Tunc Carolus predam proceres partitur in omnes,
Et spoliis onerat grauidis sociosque sequaces,
Inde reflectit iter campum repetensque priorem
Frondosum lucum patulis, fontesque recentes
Ramis pretextos et opacam frigoris umbram.
 Aurea hic terris passim tentoria fixa
Stant pomposa ducum hinc inde et castra nitescunt.
Leta parat Carolus sociis conuiuia, letus
Conuocat huc omnes longeuos ordine patres,
Maturum populum natum melioribus annis.
Impubem pariter plebem, castasque puellas
Collocat, inde iubet mensis donare falerna.
Sol fugit interea, lucem mox occupat umbris,
Membra sed exoptant placidum defessa soporem.
Portentum rex triste uidet monstrumque nefandum
In somnis summum Romane astare Leonem [l 1Kb]
Urbis pontificem mestosque effundere fletus;
Squalentes oculos maculatum sanguine uultum,
Truncatam linguam horrendaque multa gerentem
uulnera. Sollicitos gelidus pauor occupat artus
Augusti: rapidos Romana ad menia missos
Tres iubet ire, foret si sanus pastor opimus
Explorare gregis, quid tristia somnia signent
Miraturque; piam curam gerit ille fidelem.
 Festinant rapidis legati passibus, ipse
Saxoniam repetit cum multis millibus heros.
Agmina conueniunt diuersis partibus orbis,
Cognateque acies properant super ardua Rheni
Littora Saxonum populum domitare rebellem,
Et seuam gelido gentem rescindere ferro.
Culmina iam cernunt urbis procul ardua Rome
Optatique uident legati a monte theatrum,
Tristior occurrit uulgataque fama repente
 Lumen apostolicum crudeli funere plagis
Occubuisse feris, nam serpens seuus et atrox,
Qui solet unanimes bello committere fratres,
Semina pestiferi iactare nocenda ueneni
Suasit in innocuum cecatis mentibus omnes
Seuire, et famulos dominum trucidare potentem.
Dira animis illapsa lues et sensibus hesit,
uirus pestiferum concepit pectus anhelum,
Insidias posuere uiro mortemque parabant
Insonti, tristemque necem plebs impia telis
Pastorem in proprium seseque armauit iniquis.
Dum solitum transisset iter Leo papa benignus
Et sacra Laurenti peteret pede limina sancti,
Plebs demens populusque uecthros [a 1Kb] mala sana iuuentus
Fustibus et gladiis nudatis ensibus omnis
Irruit in summum pastorem turba tumultu,
Ceca furens, subito diris commota procellis,
Sacra sacerdotis torquebat membra flagellis,
Unius in casum multorum seuit hiatus,
 Carnifices geminas traxerunt fronte fenestras,
Et celerem abscindunt lacerato corpore linguam.
Pontificem tantum sese extinxisse putabat
Plebs pietate carens atrisque infecta uenenis;
Sed manus alma patris oculis medicamina ademptis
Obtulit atque nouo reparauit lumine uultum.
Ora peregrinos stupuerunt pallida uisus,
Explicat et celerem truncataque lingua loquelam.
Cum sociis magnus paucis fugit inde sacerdos.
Clam petere auxilium Spolitinam tendit ad urbem.
A Duce cum magno fit hic susceptus honore
Winigiso, et multis cumulatus in ordine donis.
Audit Italiam missos uenisse fideles
Francorum, et solitam Romanis ferre salutem
Non uoluisse, suum quoniam sine culpa potentem
Suppliciis dominum cruciassent, mox manifestos
Ille uenire uiros ad se iubet, atque ita fari
Incipit, et truncata breui infra lingua palatum
 Cursu erat placidam depromens uoce loquelam:
uos ego per caram Caroli coniuro salutem
Regis ut eiectum me defendetis [b 1Kb] in armis
Finibus a propriis et sedis honore repulsum.
Me quoque uobiscum ad uestrum ducetis opimum
Regem, et precipui liceat mihi principis ora
Cernere, qui iusto nostros examinet actus
Iudicio, et uindex seuissima uerbera nostra
uindicet, insignis luctus gemitumque meumque
Alleuet, addendo nostre solatia uite.
Ergo agite, et uestra si nunc mihi gratia certa est,
Eripite his terris, Dauid me obtutibus almis
Presentate uiri, iam nos mora nulla tenendo
Impediat, gelidas superemus cursibus Alpes.
Hec Leo papa, cohors Francorum mixta Latinis
Obstupuit Domino grates laudesque rependens
Qui noua pontifici reddebat lumina summo,
Et desperatam condebat in ore loquelam.
At Germar contra breuiter sic uocibus usus,
 Lux, decus egregium populorum, lumen amenum,
Pastor apostolicus uenerandus in orbe sacerdos
Te mandare decet quidcunque in corde uolutas,
Nos parere tuis fas est, pater optime, iussis.
Inde iter incipiunt leti rapidisque metiri
Passibus, Augusti iuuat ire ad limina magni,
Difficiles tentare uias, callemque seuerum
uincere certatim diuersa per oppida pergunt.
Innumere occurrunt passim ad spectacula turbe,
Pontificis sacras gaudentes lambere plantas,
Multaque preterea cumulantes munera portant
Et capite in ueteri uisus cernendo nouellos
Obstipeant [c 1Kb] , linguamque loqui mirantur ademptam,
 Iam dudum et celerem recreantem uoce loquelam.
Rex pius interea gelidum transnauigat amnem
Dauid spumosi superans uaga cerula Rheni
Armatas acies inter primosque coruscat
Arduus arma tenens, equitatus uertice toto
Exsuperat comites, fulgentes ere caterue
Undique collecte properant atque agmina iungunt
Cum fremitu uario, sese et stupet inscia tellus,
Loricas, enses, galeas, tot scuta uirorum
Ac concussa tremet [d 1Kb] sub tanto pondere ferri.
uastus ad astra frequens conscendit clamor, et echo
Rupibus e gelidis saxoso a monte resultat.
Est locus insignis quo Patra et Lippa fluentant,
Altus et in nudo campo iacet undique largo
uestitus spatio, celso de colle uideri
Namque potest legio omnis, et hinc exercitus omnis,
Castra ducum et comitum radiantiaque arma uirorum.
Huc Carolus multis stipatus millibus heros
Aduenit, et tandem iuuat hic succedere tectis.
 Missus apostolici regalem tendit ad aulam.
Interea et summum manifestat quippe uenire
Pontificem expulsum Romana a sede Leonem
Ciuibus a propriis et tot tolerasse recenset
uerbera, commemorans extinctum lumine uultum,
Narrat et abscissam liquido de gutture linguam,
Nunc medicante Deo sanatum, et ab omnibus istis
Esse malis, animis stupet ipse exercitus omnis.
Audita et Carolus recolendo somnia retro
Preteriti indicio agnoscens uestigia uisus,
Hoc fore non dubitat quod tristes fundere fletus
Pontificem in somnis iam dudum uidit eumdem.
Hinc iubet extemplo Pipinum occurrere magno
Pastori, pacem et placidam portare salutem.
Obuius ire parat genitoris iussa facessens
Pipinus centum letus cum millibus ibit [e 1Kb] .
Ipse sedet solio Carolus rex iustus in alto
Dans leges patriis, et regni federa firmat.
Utque uidet patulo aduersum se tendere campo
 Pastor apostolicus centum cum millibus altum
Pipinum, geminas extendit ad ethera palmas,
Pro populoque preces effundens pectore largas.
Ante sacerdotem ter summum exercitus omnis
Sternitur, et supplex uulgus ter fusus adorat.
Mox Leo papa solo Pipinum more benigno
Excipit et sacris circumdans colla lacertis,
Heret in amplexu diuque placida oscula libens [f 1Kb] .
It comes, et supra se confert uertice toto
Pipinus, uarias miscent sermone loquelas,
Inque uicem diuersa leuant pro. . . . . . [g 1Kb]
Rex pius interea solium conscendit, et omnem
Alloquitur populum Carolus uenerabilis heros:
Ergo agite, o proceres, inquit, quibus induiti arma
Ire estis soliti ad bellum Martemque seuerum
Tentare, et crudo uosmet confidere pugno;
Pontifici celeri cursu occurremus opimo.
uix hec dixit heros, fremit undique turba tumultu,
 Tela manu glomerat, mox loricasque trilices
Et latos clypeos, galeasque et spicula pelte
Aerate resonant; acies hinc inde uidentur
Ire equitum, sparso nigrescunt puluere nubes,
Et tuba lugubri medio strepit aggere uoce,
Classica signa sonant, campi densantur aperti
Agmine, cristatus fulgetque exercitus omnis;
Tela micant, pariter uexilla leuata coruscant,
Armati incedunt iuuenes et freta iuuentus
Gaudet equis, siccus feruescit in ossibus ardor
Audiendi, ac Carolus medio micat agmine letus,
Aurea crista tegit frontem, et conspectus in armis
Fulget, equo ingenti portatur ductor opimus.
 Ante sacerdotum porro castra agmina ternis
Stant diuisa choris in longis uestibus alme
Sacra crucis uexilla leuant, et presulis omnis
Aduentum exspectat clerusque et candida plebes.
Iam pater in campo Carolus uidit agmina aperto,
Pipinum et summum pastorem tendere contra
Constat, et inque modum populum exspectare corone
Precipit, atque aciem hinc diuidit urbis ad instar.
Ipse autem medio consistere in orbe beatus
Presulis aduentum exspectans, et uertice toto
Altior est sociis, populum supereminet omnem.
Iam Leo papa subitque externo se agmine miscet.
Quam uarias habitu linguas tam uestis et armis,
Miratur gentes diuersis partibus orbis.
Extemplo properans Carolus ueneranter adorat,
Pontificem amplectens magnum et placida oscula libat
Inque uicem dextras iungunt pariterque feruntur
Gressibus, et multo miscentes uerba fauore.
 Ante [a 1Kb] sacerdotem ter summum exercitus omnis
Sternitur et supplex uulgus ter fusus adorat,
Pro populoque preces ter fundit pectore presul,
Rex pater Europe, et summus Leo pastor in orbe
Congressi, inque uicem uario sermone fruuntur.
Exquirit Carolus casus auditque laborum
Diuersos sceleris, populi impia facta stupescit,
Miratur geminas iam dudum luce fenestras
 Extinctas, et nunc reparatum lumine uultum,
Truncatamque loqui mirantur forcipe linguam
Alter in alterius configunt lumina uultus.
Et parali [b 1Kb] sedes tendunt ad culmina gressu.
Ante sacerdotes sacri stant ostia templi
Alternis uicibus modulantes carmina laudum,
Atque creatori grates laudesque frequentant,
Qui noua pontifici reddebat lumina summo
Et desperatam condebat in ore loquelam.
Exoritur clamor, uox ardua pulsat Olympum,
Intrat apostolicus Carolo ducente beato,
Templa creatoris solito solemnia more
Concelebrare, pio missarum sacra fauore.
Ex hinc officiis diuinis rite peractis
Inuitat Carolus celsa intra tecta Leonem.
Clara intus pictis collucet uestibus aula
Auro, ostro ornantur hinc inde sedilia multo,
Ad mensas resident leti uariisque fruuntur
Deliciis, medio celebrant conuiuia tecto,
Aurea namque tument per mensas uasa falerno.
 Rex Carolus simul et summus Leo presul in orbe
uescitur atque bibunt paternis spumantia uina
Post letas epulas et dulcia pocula Bacchi
Multa pius magno Carolus dat dona Leoni.
Hinc letus repetens aule secreta reuisat
Rex et apostolicus repetit quoque castra suorum.
Cum tali a Carolo Leo fit susceptus honore,
Romanos fugiens propriis repulsus ab oris.





uERSUS DE CAROLO MAGNO.



 O Deus omnipotens, conuexe conditor arcis,
Terrarum et maris, et que tantus continet orbis,
Suscipe uota tue plebis, dignare rogatus
Cesaris eximii Caroli firmare salutem.
Multiplices uitam protendas, rector, in annos,
Imperio Oceanum consignans ordine metam;
Hostibus oppressis firmato pace perenni,
Optime quod princeps sedatum rite gubernes,
Permulcente sua diuino munere dextra,
Unus in etherea altitonans qui presidet aula.
Conuenit et solum terris regnare sub illo,
Qui merito cunctis prestans mortalibus esset.
Discedant uarie secte, discedat et error
Antiquus, quondam malesuasus ab ore maligni.
Sancta fides niteat comitanter gressibus altis,
Cum Caroli Magni ut uastum perlustret et orbem,
Imperio dictoque simul domitis uirtute superbis,
Ac post innumero captos ex hoste triumphos,
Cum uictore suo uictrix letetur et ipsa.
 Post tanta in terris, post tot sublimia facta,
Pleno tum demum completo temporis euo,
Felici centenos cursu euectus in annos,
Alma fides obuiam comitante cohorte sororum
uirtutum ueniens, Carolum super astra leuabit,
Perpetuam tirbuens Christo prestante coronam.
uersibus incomptis, summo sed mentis amore,
Hec tibi conficiens, Cesar dignare superne,
Munera queso tui deuoti sumere serui.
His ego litterulis domini deposco salutem
   Perpetuam Carolo seruulus ipse sui,
His te, preclara Gundrada, saluto, puella,
   Que ore nitens pulchro, pulchrior et merito.
Littera festina domine conferre salutem
   Gundrade, egregie moribus et facie.
Hos Carolo regi uersus Hibernicus exsul
Dum proceres mundi regem uenerare uidentur,
Ponderibus uastis ingentia dona ferentes,
Immensum argenti pondus fulgentis et auri,
Gemmarum cumulos sacro stipante metallo,
Purpura splendentes aurato tegmine uestes,
 Spumantes et equos flauos stringente capistro,
Ardua barbarico gestantes colla sub auro,
Annua sublimi hec debentur munera regi.
Dic mihi que pariter reddemus, garrula musa,
Ne forte in uanum regi seruire uidemur,
Que tanto ac tali patri munuscula demus?
Carmina quin etiam modo lata uoce canamus,
Dulcisonas regi promamus pectore laudes,
Et nostris cunctus rebet clangoribus orbis.
O sola ante alias cantus dulcedine capta,
Diuitiis orbis comparis carmina, musa;
Sic dic quid ualeant nostri iam carminis ode?
Heu nunquid socius musarum nomina nescis?
Aut forte illudens nostrorum munera temnis?
Dilectus socius, muse quoque dulcis alumnus
Haud equidem ignoro musarum dulcia dona.
Sed dic nunc ueterum uatum mihi maxima nutrix,
Que nostre laudis concludent secula finem,
Sideree summus dum situs uoluitur axis,
Et nox obscura claris dum pelletur astris,
 Splendidus eximiis surget dum phosphorus umbris,
Et celer equoreas uentus dum uerberat undas,
In mare dum properant spumosis cursibus amnes,
Nubila dum tangent minaci uertice montes
Atque iacent humiles limoso limite ualles,
Aut summi extollent prerupta cacumina colles,
Regnumque obriso candor dum fulminat auro,
Nomina musarum seclis eterna manebunt.
His regum uetera clarescunt inclyta gesta,
Presentum et seclis narrantur facta futuris,
Musarum et donis laudatur conditor orbis,
Sedibus ethereis fulgens uirtutibus almis,
Nostris assiduis gratulatur cantibus equis.
His igitur donis regem uenerare memento.
Ast ego precipuo comitabor fistula cantu.
Dic igitur modulans nutrix mihi maxima uatum,
Quis pacem eximiam conatus frangere patrum,
Quis frustra egregiam commouit in arma quietem?
Que pestis tetigit seruum per cuncta fidelem,
Ut domini faciem mereatur cernere tristem?
Lubricus hoc serpens profudit ab ore uenenum,
Isdem qui quondam miseris edixerat anguis
 Coniugibus mortis mortales pectore uoces,
Qui geminos seuo laniauit uulnere fratres,
Et qui germanas maculauit sanguine palmas,
Fraternum fedus mortales uertit in iras,
Quique pietates nescire suasit amorem.
Hinc natus deierans patrium derisit honorem,
Qui populos dudum docuit conscendere turrim,
Et dominum seruis iussit nescire tonantem.
Hic solus scindit perfecte federa pacis,
Et populos seuis gaudet committere bellis,
Ut nullus Christo digne famuletur in orbe,
Mortiferis suadet uerbis consurgere lites,
Seminat et rixas ubi pacis sola iubentur
Federa, perpetui queis dantur premia regni,
Inuidus hic serpens tentauit frangere pacem,
Qua rex egregius Carolus duxque inclytus una
Dasilo perpetue tenebantur iure beato.
Aggreditur fama, cunctum contaminat orbem.
uocibus his pure [a 1Kb] pulsauit perfidus aures.
 Dasilo peccauit, linquit quia regia iussa,
Et sibi seruitii non soluit federa pacti.
Hec dicta egregias Caroli uoluuntur ad aures,
Et rumor cepit latum uolitare per orbem,
Pulsaturque ipsis regis presentia uerbis.
Imprimisque pias his dictis addidit aures,
Aiebat cunctis: Hic uir mihi ualde fidelis
Est, et Francorum deposcit prospera regnis.
Ast rumor frequens regi firmabat, et omnis
Conclamat tellus: Non est dux ille fidelis,
uocibus his tandem motus iustissimus heros,
Agmina coniungit, classemque in margine ponit
Rheni, qui Gallis cingit Germania terris,
Felici cursu uictum transnauigat amnem.
Inclytaque innumeris tremuit Germania turmis.
At rex Francorum stipatus millibus altis,
Maximus in patriis exsultat uictor in armis,
Alloquitur proceres fidos, ac talibus inquit:
O gens regalis profecta a menibus altis
 Troie, nam patres nostros his appulit oris,
Tradidit atque illis hos agros arbiter orbis,
Subdidit et populos Francorum legibus equis
Perpetueque illis sanxit formator ab astris
Hos fines, amplas capiendas funditus urbes,
Ancillas, seruos, famulatus credidit omnes.
At nuper nostris hostis surrexit in aruis
Inuidus hinc serpens fortassis uulnere seuo [b 1Kb]
Armillas grandi gemmarum pondere et auri
Offertur, sonipes auri sub tegmine fulgens.
His puer ex donis domini ditatur opimis.
Ad quem hec rex placidis deprompsit dicta loquelis:
Suscipe perpetui seruitus pignora nostri.
Oscula tum libans genibus predulcia regis
Dux, atque has celeres produxit pectore uoces:
Rex, tibi donetur munus per cuncta salutis.
Ast ego seruitium uobis per secula soluo.
Sic fatus regis cum dono ad castra recessit.

uersus Caroli imperatoris.

 Hec est uera fides celi que ducit ad aulam:
   Hanc teneat, requiem quisquis habere cupit.
 Est etenim uirtus cunctis credentibus ampla,
   More fide trino physe [c 1Kb] placere Deo
Summus apex Carolus Cesar pax orbis opima,
   Huic turmas hominum subdere colla docet.
Altior ut cuncti regni rex summus honore
   More fide forma Cesar ut octo prior.
Qui sibi presentis regni concesserat arcem,
   Arce poli summum det sibi posco locum,
Exiguus regi paruum nunc reddo libellum
   Collectum ex uariis flore comante rosis.

uersus Caroli imperatoris.

Charta, Christo comite per telluris spatium
Ad Cesaris spatiosum nunc perge palatium,
Fer salutes Cesari ac suis agminibus,
Gloriosis pueris, sacrisque uirginibus,
uia pergens prospera per Christi suffragia,
Prona coram Cesare uerba dicas talia.
Dic ut Cesar Carolus per Petri preconia
 Sit sanus, longeuus sit, et felix uictoria;
Dic regnator omnium det sibi subsidium,
Confortet, custodiat, dilatet imperium.
Dic ut fautor fuerat iustis rite regibus,
Fiat Christus Carolo ac sibi fidelibus.
Dic regales pueri per prolixa spatia
Sint sani, sint longeui Saluatoris gratia,
Sint corone regie digni dic honoribus,
Felices ac uictores genitoris moribus.
Regalibus puellis dic fiat sublimitas.
Sit sancta, sit sobria, sit uera uirginitas,
Christus amat uirgines propter castimoniam,
Det ut illis promiserat in futuro gloriam.
Dic protegat Dominus sic Francos armigeros,
Regem, clerum, comites, milites belligeros.
Post hec, charta, Cesarem rogato continuo
De me Christo famulo sit memor exiguo.

uersus Caroli imperatoris.

Laudibus eximiis celebrantur tempora prisca,
    Omneque preteritum gratificare solet.
Cum moueat presens famosis ora loquelis,
   Aggrauat et plebis corda molesta dies,
Credere que sese incertis successibus ultro,
   Aut etiam nimia speque futura capit.
Hoc homines inter passim contingit haberi,
   Rumori ueterum cedere fama noua.
Nobis e contra ordo est commutatus et usus,
   Priscis quique exstant tempora preferimus.
In queis Romuleum summa uirtute gubernat
   Imperium dominus pacificus Carolus,
Cui cedunt proceres, et gloria celsa priorum,
   Solis obumbrantur sidera ceu radiis,
Flumina ceu Nilo, colles uincuntur olympo,
   Argento obryzum plus nitet Arabeum.
Sic, Auguste, tibi cedit iam maxime regum
   Fama, uigor, uirtus, gloria, nomen, honor.
Singula nam reliquis uirtutum dona redundant,
   In te cuncta uidet quisque, notando probat.
 Sunt quos forma decens alios uentosa loquela,
   Nobilis aut sanguis, dextraue marte potens.





[a 1Kb] EPITAPHIUM CAROLI MAGNI.



 Aurea celorum postquam de uirgine Christus
Sumpserat apta sibi mundi pro crimine membra,
Iam decimusquartus post centies octo uolabat
Annus, fluctiuagi meruit quo feruida celi
Aetherei, Carolus Francorum gloria gentis,
Aequora transire, et placidum comprendere portum
Qui deciesque quater per sex feliciter annos
 Sceptra tenens regni, et regno rex regna reiungens,
Febru migrauit quinto arii ex orbe Kalendas,
Septuaginta sex uite qui terminat annos.
Quapropter flagito precibus si flecteris ullis,
Quique huius relegis uersus epigrammata lector,
Astriferam Caroli teneat, dic, spiritus arcem.





ADDENDA AD B. CAROLI MAGNI DIPLOMATA AUTHENTICA QUAE AD PARTES ITALIAE SPECTANT.



I. [a 1Kb] Diploma Caroli Magni Paulino patriarche pro libertate clero Aquileiensi seruanda in electione patriarcharum. 


Carolus gratia Dei rex Francorum et Longobardorum, ac patricius Romanorum.

Si petionibus sacerdotum seruorum Dei, in quo nostris auribus fuerunt prolate, libenter obtemperamus, et eas in Dei nomine ad effectum producimus, regiam consuetudinem exercemus, et hoc nobis ad mercedis augmentum seu ad stabilitatem regnorum nostrorum pertinere confidimus. Igitur notum sit omnibus fidelibus nostris presentibus scilicet et futuris, qualiter uir uenerabilis Paulinus sancte Aquilegiensis ecclesie  patriarcha, que est in honore sancte Dei genetricis semperque uirginis Marie, uel sancti Petri principis apostolorum, siue sancti Marci constructa, clementiam regni nostri petiit, ut quandoquidem ipse diuina uocatione de hac luce ad Dominum migrauerit, qualem meliorem et digniorem ipsa sancta congregatio, que ibidem sub sancto ordine uitam regere uidentur, infra se nobis, filioque nostro Pipino regi, et omni genti nostre per omnia fidelem, aptum, et congruum uoluerint, ex premissa indulgentia nostra, salua principali potestate nostra, sicut et in ceteris Ecclesiis secundum canonicam auctoritatem licentiam habeant super se eligendi pastorem. Et insuper postulauit Serenitati nostre, ut homines seruientes antedicte Ecclesie ibi et ubi commanentes nullam  decimam de annona aut de peculio ullo unquam tempore in publico soluere debeant, neque de peculio proprio ecclesiastico, quando partibus Istriensibus in pascuis miserint, ullum debeant soluere herbaticum. Cuius uenerabilem petitionem noluimus denegare tribus ex causis: una uidelicet, ut ipsis seruis Dei, qui ibidem Deo famulari uidentur, pro nobis, uxoreque, filiis, et filiabus nostris, et populo nobis a Deo commisso iugiter Domini misericordiam melius implorare delectet; alia, ut in diuinis litteris et doctrinis spiritualibus ampliorem certamen mittere procurent; tertia, eius meritis compellentibus ita prestitisse, et in omnibus concessisse cognoscite. Propterea per presentem auctoritatem nostram decernimus et iubemus, quod perpetualiter mansurum esse uolumus,  ut sicut supra memorauimus circa eumdem sacrum locum ex premissa indulgentia nostra perenniter maneat inconuulsum; et specialiter concessimus in eleemosyna nostra memorato uiro uenerabili, ut  supra seruientes iam fate Ecclesie, mansionaticos uel foderos nullus audeat prouidere aut exaitare ullo unquam tempore: excepto si uenerit, quod nos ipsi, aut dilectus filius noster Pipinus, uel regale presidium propter impedimenta inimicorum partibus Foroiuliensibus, aut in fine Taruisiani aduenerint. Tunc propter necessitatis causam, si contigerit, mansiones homines nostri ibidem accipiant. In reliquo uero si in uerona et uicentia, aut in longioribus finibus resederint, ut supra fati sumus, omni tempore per mercedis nostre augmentum fiat indultum atque concessum. Et ut hec auctoritas firmiter habeatur, et diuturnis temporibus melius conseruetur manu propria subterfirmauimus, et de annulo proprio sigillari iussimus.

 Facta pridie Nonas Augusti anno XXIu et XIX regni nostri.

Actum Regomesburg palatio publico in Dei nomine feliciter. Amen.



II. [b 1Kb] Diploma Caroli Magni Paulino patriarche. 

Carolus gratia Dei rex Francorum et Longobardorum ac imperator Romanorum.

Si petitionibus sacerdotum uel seruorum Dei, in qua nostris auribus fuerunt prolate, libenter temperamus, et eas in Dei nomine ad effectum perducimus, regiam consuetudinem exercemus, et hoc nobis ad mercedis augmentum, seu stabilitatem nostri regni pertinere confidimus. Pateat igitur omnibus sancte Dei Ecclesie presentibus ac futuris fidelibus domnum  Paulinum sancte Aquileiensis Ecclesie patriarcham Rome erga nostri pietatem et pape misericordiam in quodam synodali concilio lamentationem fecisse suam uidelicet ecclesiam ingenti paganorum populatione pene totam existere desolatam. Nos autem ipsius tales audientes querelas apud omnium largitorem bonorum magni incidere ueriti sumus facinoris culpam, si eius lamentatio nil consolationis apud nostri misericordiam imperii obstante tenacitatis obice imperare potuisse uideretur. Quocirca iustis claudere aurem petitionibus metuentes tacita nobiscum inquirere cepimus mente, qualiter secundum predicti Paulini patriarche lamentationem nostre Aquileiensi Ecclesie succurrere pietas deberet. Tandem pape ceterorumque astantium episcoporum accepto consilio dignum  iustumque fore duximus quosdam ad ipsius Aquileiensis ecclesie consecrationem pertinentes episcopatus domno Paulino tribuendos patriarche suisque successoribus ad suprascripte Aquileiensis ecclesie  exaltationem. Ut que nunc seuissima paganorum rabie deiecta et conculcata cernitur nostro imperiali erigi con . . . . . atur [consoletur] munere. Quapropter has precepta . . . es [preceptales] litteras omnino a nostro nunc iu . . . [iure] transfudimus in ius . . . . . statem [et potestatem] domni supradicti Paulini patriarche omniu . . . . . llius [omniumque illius] successorum sex ep . . . . patus [episcopatus]. Unum uidelic . . . [uidelicet] concordiensem al . . . . . inensem [Utinensem], tertium illum, qui apud ciuitatem nouam Histrie c . . . . . nstitutus [constitutus] esse noscitur, quartum uero Ruginensem, quintum Penetensem, sextum . . . . . arsaticensem [Tarsatiensem]. uolumus de . . . . q . . [denique] ac per has nostre magnificentie litteras santientes iubemus, ut in his prenominatis lo . . . is  [locis] episcopos ordinandi ac regendi siue dandi nullus ius uel potestatem habere seu exercere aliquando presumat, preter eum, qui sancte Aquileiensis ecclesie gubernaculo uidebitur regere, et ut ec [hec] auctoritas firmior habeatur, ac omni tempore melius conseruetur, manu propria subter firmauimus, et de annulo nostro sigillari iussimus.

Signum Caroli gloriosissimi imperatoris.

Iacobus ad uicem Radoui scripsit et subscripsit.

Data pridie Nonas Augustas anno III imperii nostri, indictione uero I.

Actum Rome in Dei nomine feliciter. Amen.



III. [a 1Kb] Diploma Caroli Magni Maxentio patriarche pro Aquileiensi ecclesia reparanda. 


In nomine Patris, et Filii, et Spiritus sancti.

Carolus serenissimus Augustus, a Deo coronatus, Magnus pacificus imperator, Romanorum gubernans imperium, qui et per misericordiam Dei rex Francorum et Longobardorum.

Quidquid ob amorem Dei omnipotentis, et ad loca suorum uenerabilium pro mercedis anime nostre augmento cedimus et condonamus, hoc nobis procul dubio ad eternam beatitudinem pertinere confidimus. Igitur notum sit omnium fidelium nostrorum magnitudini presentium scilicet et futurorum, qualiter uir uenerabilis Maxentius patriarcha Serenitati nostre suggessit, eo quod sedem, que Aquilegia ciuitate priscis temporibus constructa fuerat, et ob metum  uel perfidiam Gothorum et Auarorum, seu ceterarum nationum derelicta ac destructa hactenus remanserat diebus nostris, diuini amoris face accensus, Christo protegente, una cum nostro adiutorio construere atque reparare ad pristinum honorem cupiebat; sed quia locus, in quo hoc facere optabat, admodum arctus uel strictus habebatur, ut condigne ibidem hoc facere non ualeat, petiit Celsitudini nostre, ut in  eleemosyna nostra ad eamdem suam sedem aliquam portionem hereditatis, quam Rotgandus Longobardus, et germanus illius Felix intra ciuitatem uel foris prope menia ciuitatis ipsius habuerunt, et propter eorum infidelitatem, quia cum Rotgando quondam infideli duce fuerunt interfecti, in publicum nostrum secundum legem Francorum uel Longobardorum deuenerat; et post illorum duorum fratrum de hac luce obitum quidam fidelis noster nomine Landola per nostrum tenuit beneficium, et post huius discessum Bonno filius eius hactenus tenere uisus fuit, traderemus uel confirmaremus, quatenus opportunius atque decentius atria uel reliquas constructiones, que ad honorem illius loci pertinerent; secundum quod ipse mente prouida tractauerat, adimplere  ualeat. Nos uero de tam preclari operis constructione exhilarati condonamus atque confirmamus supradictam portionem duorum predictorum fratrum infidelium Rotgandi uidelicet et Felicis, que ad ius nostrum pertinere dignoscebatur in eleemosyna nostra pro mercedis anime nostre augmentum ecclesie Dei sancte genitricis Marie, uel ad ipsam sedem Aquileiensem, ut perennis temporibus ad ipsam sedem sanctam proficiat in augmentis: id est domos, cultilem cum sedimine, terris aratoriis, uineis, siluis, pratis, seu portionem illam, quam in portu fluminis, quod uocatur Natisionis, habere uisi fuerunt, sicut superius comprehendimus; quidquid intra ciuitatem uel foras prope muros ciuitatis ditioni nostre ex ipsa hereditate pertinere uideatur, tradimus  atque confirmamus, et in perpetuum mansurum esse uolumus. Tertius quidem frater illorum nomine Landulphus, qui in infidelitate eorum non perseuerauit, suam adhuc tenet portionem. Per reliqua autem loca ibi et ubi aliquid de supradictorum infidelium hereditate ad nos peruenit, nostre imperiali reseruauimus ordinationi. Precipientes ergo iubemus, ut nullus fidelium nostrorum cuiuslibet ordinis, officii, auctoritatis atque honoris deinceps in futurum de predictis rebus, quas perpetualiter circa ipsum sanctum locum delegauimus atque confirmauimus, rectores ipsius sancte Dei Ecclesie prenominatas res ab ullius contradictione, tranquille et quiete iure perpetuo possidere impediat. Et ut hec traditio et confirmatio nostra firmiter habeatur, ac per futura  tempora melius conseruetur, manu propria subscripsimus, et de annulo nostro subtus sigillari iussimus.

Data XII Kal. Ianuarii anno XII Christo propitio imperii nostri, et XLu regni in Francia, XXXuII in Italia, indictione u [b 1Kb] .

Actum Aquisgrani in palatio regio, in Dei nomine feliciter. Amen.




uolume back matter






ORDO RERUM QUAE IN HOC TOMO CONTINENTUR.


BEATI CAROLI COGNOMENTO MAGNI IMPERATORIS AUGUSTI OPERUM OMNIUM PARTIS PRIMAE CONTINUATIO.

    CODICIS DIPLOMATICI SECTIO TERTIA.---MONUMENTA DOMINATIONIS PONTIFICIAE, SIuE CODEX CAROLINUS. 9
    Epistola dedicatoria. Ibid.
    Prefatio Cennii. 11
    § 1. De Codice Carolino. 16
    § 2. Sancti Leonis III epistole decem. 25
    § 3. De diplomate Ludouici Pii. 28
    § 4. De diplomate Ottonis I. 30
    § 5. De diplomate sancti Henrici. 32
    § 6. De chartula comitisse Mathilde. 33
    § 7. De codice Rudolphino. 37
    § 8. De diplomatibus Rudolphi. 41
    Prefatio Gretseri. 45
    Cennii tabula duplex epistolarum Codicis Carolini chronologice dispositarum. 49
    Inscriptio Codicis membranacei uenerande uetustatis, sed pessime a librariis accepti. 51
    Epistole Romanorum pontificum Gregorii III, sancti Zacarie, Stephani II, Pauli I, pseudopape Constantini et Adriani I.
    In sancti Gregorii III ad Carolum subregulum epistolas admonitio. 53
    I. Epistola Gregorii III pontificis ad Carolum Martellum,---Pro defensione sancte Dei Ecclesie. 64
    II. Item epistola Gregorii secunda ad Carolum missa,---Similiter pro defensione sancte ecclesie.
    In sancti Zacarie epistolam monitum. 69
    III. Item epistola Zacarie pape ad domnum Pippinum missa,---Que pretitulata est sub maiorum domus nomine, eo quod nondum in regis dignitatem esset eleuatus una cum capitulis suis consultis, etiam  dicto Pippino, uel sacerdotibus in partibus Francie, qualiter respondendum, scripsit iam dictus pontifex. 79
    In Stephani II litteras admonitio. 91
    Iu. Item epistola eiusdem pape per Droctegangum abbatem directa,---In qua continentur gratiarum actiones et uberrime benedictiones. 100
    u. Item epistola generalis eiusdem pape,---In qua continentur gratiarum actiones et uberrime benedictiones. 101
    uI. Item epistola eiusdem pape ad domnum Pippinum regem et  Carolum et Carolomannum,---Pro defensione sancte Dei Ecclesie, quia Haistulfus  irritum fecerat pactum quod cum eis fecerat, et suum sacramentum non conseruauerat, sicut pollicitus eisdem regibus fuerat, etc. 103
    uII. Item exemplar epist. eiusdem pape ad domnum Pippinum, Carolum et Carolomannum dilectum ,---In quo continetur quod Haistolfus  irritum fecerat pactum et iuramentum, quod iisdem regibus de iustitia sancti Petri pollicitus fuerat cum nimiis adiurationibus, iterum postulans adiutorium obtinere contra eumdem. 107
    uIII. Item epistola eiusdem pape ad domnum regem Pippinum, et Carolum uel Carolomannum seu omni generalitati,---In nomine ipsius pape comprehensa pro desolatione et deuastatione sancte Dei Ecclesie et urbis Romane per Georgium episcopum, et Warneharium abbatem, et  Thomaricum comitem missos ipsius apostolici directa, postulando nimiis cum adiurationibus adiutorium contra Langobardos. 111
    IX. Item epistola Stephani pape ad domnum Pippinum regem,---Specialiter et singillatim pro defensione sancte Dei Ecclesie directa, ut in superiore eiusdem continetur epistola, adiutorium uolens obtinere contra Langobardos, per Georgium et Warnebarium similiter directa. 115
    X. Item epistola tertia quam misit Stephanus papa ad domnum regem Pippinum et Carolum uel Carolomannum, seu omni generalitati Francorum,---In nomine sancti Petri comprehensa, postquam per semetipsum iam dictus papa in Francia fuit, et secunda uice uoluit adiutorium obtinere contra Langobardos. 121
    XI. Item epistola eiusdem ad domnum Pippinum regem per Folradum capellanum, Georgium episc. et Ioannem sacellarium, post mortem Aistulfi directa,---In qua continentur  gratiarum actiones et benedictiones uberrime pro uictoria et restitutione sancte Dei Ecclesie, poscens ea que deerant restituenda. 126
    De sancti Pauli I epistolis una et triginta discursus preuius. 133
    XII. Exemplar epistole---Ubi Paulus diaconus et electus sancte Romane Ecclesie significans de transitu Stephani pape, per Immonem misse, missum domni Pippini regis. 147
    XIII. Item epistola eiusdem pape ad domnum Pippinum regem per Wulfardum directa,---In qua continentur gratiarum actiones et uberrime laudes pro defensione sancte Dei Ecclesie, poscens adiutorium contra Langobardos, eo quod ipsi Langobardi in magna arrogantia permanentes, et iustitias sancte Dei Ecclesie minime reddentes. 148
    XIu. Item exemplar generale eiusdem pape ad cunctum exercitum a Deo protectum regni Francorum,---In qua continentur gratiarum actiones et uberrime benedictiones, pro certamine eorum, et ut magis in seruitio Dei omnipotentis et sancte Dei Ecclesie certando perseuerent, animum domini Pippini regis ad hoc peragendum excitent. 151
    Xu. Item exemplar epistole generalis populi senatusque Romani ad domnum Pippinum regem directe,---In qua continentur gratiarum actiones, et de litteris quas dominus Pippinus rex eidem populo direxit pro fide seruanda erga sanctam Dei Romanamque Ecclesiam, et dominum Paulum apostolicum. 153
    XuI. Item epistola eiusdem pape ad domnum Pippinum regem per Langbard directa,---In qua continentur gratiarum actiones et uberrime benedictiones pro uita et incolumitate ipsius, uel domini Caroli et Carlomanni, nobilissimis liberis eius, uolens adiutorium obtinere, cum multis adiurationibus contra Langobardos, et in embolum  continetur preceptum quod Marino presbytero direxit, de titulo Chrysogoni, et de libris quos ei transmisit. 156
    XuII. Item epistola eiusdem pape ad domnum Pippinum regem, per Georgium episcopum, Stephanum presbyterum, seu Radpertum, missos, directa,---In qua continentur gratiarum actiones pro defensione sancte Dei Ecclesie, et prefatus papa poscens ut dominus rex Pippinus Desiderio regi suo  obsides restitueret, et pacis federa cum eo confirmaret. 159
    XuIII. Item epistola eiusdem pape ad domnum regem Pippinum missa pro defensione sancte Dei Ecclesie,---Significans quod Desiderius Pentapolin depredauit, et omnia alimenta populi ferro et igne consumpsit, et quia Albinum  ducem Spoletinum in uinculis detrusit, et quia dux Beneuentanus, in Osorotana  ciuitate retrusus, alium ducem Argisem in Beneuento constituit, et quia locutus est cum misso imperiali Georgio, et inuitauit exercitum imperatoris in Italia contra Rauenna, et exercitum de Sicilia contra Otorantanam ciuitatem, et professus est eam tradere partibus imperialibus, uel aliis pluribus capitulis. 161
    XIX. Item epistola eiusdem pape ad domnum Pippinum regem directa,---De Marino presbytero et eius iniquo consilio, et de consecratione ipsius. 168
    XX. Item epistola eiusdem pape ad domnum Pippinum regem per Petrum presbyterum directa,---In qua continetur abbasciatum  Remedii episcopi et Audecarii  comitis, qualiter iustitias beati Petri apostolorum principis apud Desiderium quondam regem ex parte receperit, et reliquas iustitias faciendum pollicitus est. 169
    XXI. Item epistola eiusdem pape ad domnum Pippinum gloriosum regem, per Georgium episcopum directa,---In qua continentur gratiarum actiones pro liberatione sancte Dei Ecclesie, et in embolo postulat ut filium eius, qui tunc natus fuit, ex sacro baptismatis fonte excipere mereretur. 172
    XXII. Epistola eiusdem pape ad domnum Carolum et Carolomannum reges directa,---In qua continentur gratiarum actiones et uberrime benedictiones. 174
    XXIII. Item epistola eiusdem pape ad domnum Pippinum regem directa,---De sanitate uel incolumitate eius percunctandum, simulque et de missis suis, qui ad regiam  fuerunt directi urbem.
    XXIu. Item epistola eiusdem pape ad domnum regem Pippinum,---In qua continentur benedictiones, et prefatus papa poscens ut dominus rex Pippinus suos missos partibus Rome dirigeret, et sibi  de salute uel sospitate sua innotesceret, et qualiter in itinere egisset, quo modo Dominus inimicos eius in manus ipsius tradidisset, et sub pedibus eius humiliasset. 177
    XXu. Item epistola eiusdem pape ad domnum Pippinum regem directa,---In qua postulat adiutorium contra Grecos. 178
    XXuI. Item epistola eiusdem pape ad domnum regem Pippinum pro defensione sancte Dei Ecclesie directa,---In qua continentur uberrime laudes, et  embolo continetur ut prefatus dominus rex Pippinus Desiderio regi Langobardorum suam preceptionem dirigeret, ut, si necesse exigeret, auxilium prestare deberet, tam Rauenne quamque aliis maritimis ciuitatibus, ad dimicandum contra inimicorum impugnationem. 180
    XXuII. Item epistola eiusdem pape ad domnum Pippinum regem directa,---In qua continentur gratiarum actiones pro exaltatione sancte Dei Ecclesie, et ut missum suum Romam dirigeret. 182
    XXuIII. Item epistola eiusdem pape ad domnum Carolum et Carolomannum reges directa,---In qua continentur  pro defensione sancte Dei Ecclesie. 184
    XXIX. Item exemplar epistole ad domnum Pippinum regem per Witmarum et Gerbertum abbates et Hugbaldum directe,---In qua continentur gratiarum laudes pro exaltatione sancte Dei Ecclesie, et postulans ut semper in id decertare debeat. 186
    XXX. Item epistola eiusdem pape ad domnum Carolum et Carolomannum reges directa,---In qua continentur gratiarum actiones, et de litteris ab eis directis, et ut cum domino genitore eorum semper pro defensione sancte Dei Ecclesie decertare debeant. 189
    XXXI. Item epistola eiusdem pape ad domnum Pippinum regem directa,---De monacho quodam Acosma  ab Alexandrino patriarcha directo. 190
    XXXII. Exemplar precepti quod fuit factum a Paulo sancte recordationis pontifice sancte Romane Ecclesie et uniuersali papa.---Monasterium sancti Siluestri in monte Soracte cum aliis tribus ei subiacentibus, scilicet sanctorum Stephani, Andree et uictoris, concedit Pippino per litteras apostolicas, quas uocant bullam, anterioribus sancti Zacarie, queis Carolomanno permittebatur, cassatis, si reperte usquam fuerint. 192
    XXXIII. Item epistola eiusdem pape ad domnum regem Pippinum pro defensione sancte Dei Ecclesie directe,---In qua continentur gratiarum actiones et uberrime benedictiones pro integritatis orthodoxe fidei obseruationem . 194
    XXXIu. Item epistola eiusdem pape ad domnum  regem, directa,---Pro defensione sancte Dei Ecclesie, et de conlocutione cum Desiderio rege in urbe Rauenna. 196
    XXXu. Item epistola ad domnum Pippinum regem per Haribertum abbatem et Dodonem comitem directa,---In qua continentur uberrime benedictiones et gratiarum laudes de firmo atque incommutabili pollicitationis uerbo, et magna perseuerantia in perficiendis causis apostolicis. 197
    XXXuI. Item epistola eiusdem pape ad domnum Pippinum regem directa,---De Simeone uel monacho  Remedii episc. 199
    XXXuII. Item epistola eiusdem pape ad domnum Pippinum regem,---In qua continentur gratiarum actiones, et de sanitate ipsius, seu Caroli , et de Marino presbytero, atque de Rauenna, qualiter contra eamdem mala machinantur consilia. 201
    XXXuIII. Item epistola eiusdem pape ad domnum regem Pippinum per Flauinum capellanum et Ioannem subdiaconum et abbatem, atque Pamphilum defensorem regionarium sancte Ecclesie directa,---In qua continentur gratiarum actiones de ipsis missis, qualiter una cum missis imperialibus honorifice suscepti sunt, et cetera. 206
    XXXIX. Item epistola eiusdem pape ad domnum Pippinum regem directa,---In qua continentur quod sex patricii cum trecentis nauibus et stolo de Sicilia in  partibus Rome uel Francie properant, et de iustitiis sancte Dei Ecclesie, quas Desiderius coram missis suis facere promisit, quia nichil exinde, sicut pollicitus fuit, adimpleuit. 210
    XL. Item epistola Pauli sancte recordationis Romani antistitis per Andream et Gundricum missa,---In qua continentur gratiarum actiones et postulationes, uolendo adiutorium obtinere contra Langobardos. 213
     XLI. Item epistola eiusdem pape ad domnum Pippinum regem per Wulfardum et socios eius directa,---In qua continentur uberrime laudes, et de missis apostolicis, uel Grecorum in Francia morantibus, seu de Georgio  et Petro. 216
    XLII. Item epistola eiusdem pape ad domnum Pippinum regem directa,---Pro defensione sancte Dei Ecclesie, et pro monasterio quod ei concessit prope montem Seraptem situm, gratias magnas referendo. 221
    XLIII. Item epistola eiusdem pape ad domnum Pippinum regem per Wilharium episcopum atque Dodonem et Wichardum directa,---In qua continentur gratiarum actiones, eiusdem pape fidei constantia, ut nullus fauor aut terror ab eius amore aut caritate ullo modo possit separare. 225
    In pseudopape Constantini sequentes litteras monitum. 227
    XLIu. Epistola Constantini PP. neophyti ad domnum Pippinum regem directa,---In qua continentur gratiarum actiones, et de obitu domni Pauli pape, et postulat ut in gratia domni Pippini regis permanere possit, sicuti antecessores sui fuerunt. 233
    XLu. Epistola Constantini pape neophyti ad domnum Pippinum regem directa,---In qua continetur quod a populo Romano per uiolentiam electus, et in sede apostolatus intromissus fuit, postulans ut in gratia domni regis Pippini permanere possit, sicut antecessores sui fuerunt, et inde de epistola Theodori patriarche Ierosolymitani, et de aliis epistolis Alexandrini et Antiocheni patriarcharum; et in embolo de Georgio, Marino et Petro. 235
    In Stephani III epistolas quinque admonitio. 239
    XLuI. Item epistola eiusdem pape ad domnum Carolum regem et eius precelsam genitricem directa,---De Christophoro et Sergio filio eius, qui cum Dodone et ceteris Francis Stephanum papam interficere conati sunt. 245
    XLuII. Item epistola Stephani pape ad domnum Carolum regem et eius precelsam genitridem directa,---In qua continentur gratiarum actiones, et collaudans Itherium  abbatem, et postulans ut ei digna retributio pro suo certamine fieret. 248
    XLuIII. Item epistola eiusdem pape ad domnum Carolum et Carolomannum reges directa,---In qua continentur uberrime benedictiones et pro eorum fraternitatis concordia gratiarum actiones, et de iustitiis sancti Petri. 249
    XLIX. Item epistola eiusdem pape ad domnum Carolomannum regem directa,---In qua continentur gratiarum actiones, et postulat ut filium suum ex fonte sacri baptismatis suscipere mereretur. 252
    L. Item epistola eiusdem pape ad domnum Carolum et Carolomannum reges directa,---Prohibendo atque cum nimiis adiurationibus obligando, ut de gente Langobardorum uxores minime acciperent. 255
    De Adriani 49 epistolis commentatio preuia. 261
    LI. Item Adriani pape epistola ad domnum Carolum regem per Gausfridum abbatem directa,---In qua continetur de uictoria ipsius predicti regis, et de episcopis Pisano et Lucano, ut ad proprias sedes atque Ecclesias pro sua pietate remeare concederet. 280
    LII. Item epistola eiusdem pape ad domnum Carolum regem directa,---In qua continetur de proteruia Leonis archiepiscopi Rauennatium ciuitatis. 283
    LIII. Item epistola eiusdem pape ad domnum Carolum regem directa per Andream et Anastasium,---Pro iustitia sancte Dei Ecclesie, et de Leone archiepiscopo, qui ad iam prefatum dominum regem properauit. 286
    LIu. Item epistola eiusdem pape ad domnum Carolum regem directa,---In qua continentur uberrime benedictiones pro exaltatione sancte Dei Ecclesie, et de epistola Ioannis patriarche Gradensis. 288
    Lu. Item epistola eiusdem pape ad domnum regem Carolum directa,---In qua continentur gratiarum actiones pro exaltatione sancte Dei Ecclesie, et de missis domini regis, qui autumni tempore Romam uenire debuerunt. 291
    LuI. Item epistola eiusdem pape ad domnum  regem directa,---In qua continetur de transitu Constantini imperatoris, et de Reginaldo duce Clusine, prefatus papa postulans ut ipsum  actum domnus rex et habere non permitteret, eo quod multa mala in castello Felicitatis indesinenter agere non desistebat. 295
    LuII. Item epistola eiusdem pape ad domnum Carolum regem directa,---Pro exaltatione sancte Dei Ecclesie, et de Possessore et Rabigaudo  ipsum apostolicum despicientes Spoleto ad Hildebrandum ducem perrexerant, et inde Beneuento peruenerant. 297
    LuIII. Item epistola eiusdem pape ad domnum Carolum regem directa,---In qua continetur quod Hiltibrandus et  Aragis,  atque Rodgans, necnon et Regimbaldus  duces consilium inierant qualiter se in unum conglobarent cum Grecis et Adalgiso, terra marique, ad dimicandum contra Romam et Italiam, et sub nimiis adiurationibus postulans adiutorium contra eos. 300
    LIX. Item epistola eiusdem pape ad domnum Carolum regem directa,---In qua predictus papa postulans ut domnus rex reuertens a Saxonia ad limina sancti Petri properaret, quemadmodum ei pollicitus fuerat. 302
    LX. Item epistola Adriani pape ad domnum Carolum regem directa,---In qua continentur gratiarum actiones pro uita et sanitate domni regis, et uxoris, uel filium  eius, necnon et pro exaltatione sancte Dei Ecclesie, et postulans ut filium suum ex sacro baptismatis fonte suscipere mereretur. 304
    LXI. Paulus presbyter, et totus Romanus clerus.---Paulo post missorum discessum audiens ex regiis litteris Francorum fines a Saracenis inuasum iri, ad assiduas preces diu noctuque se uertit cum toto Romano clero, idque solatii ergo illi nuntiat ac uictoriam ominatur. Beneuentanos federe iuncto cum Caietanis et Tarracinensibus, nec non cum patricio Sicilie Caiete degente consilium cepisse eripiendi sancte sedi Campanie Romane ciuitates et patricio eidem subiiciendi. Se per legatos primum egisse, at nequidquam, quare illud mittere exercitum deliberasse. Orat ut missum deleget Beneuentanis cum increpatoriis, ut ad officium redeant; se ne ad consecrationem quidem episcoporum eos recipere, tanquam sancte sedis et Caroli hostes. Denique ut faciat que per missos petiit eum precatur. 308
    LXII. Item epistola eiusdem pape ad domnum Carolum regem directa,---In qua continetur de fide et constantia ipsius, et Anastasio misso ipsius apostolici, qui in Francia demoratus fuerat. 311
    LXIII. Item epistola eiusdem pape ad domnum Carolum regem directa,---Pro exaltatione sancte Ecclesie, et de orationibus ipsius apostolici. 315
    LXIu. Item epistola eiusdem pape ad domnum Carolum regem directa,---In qua continetur de uenundatione mancipiorum genti pagane Saracenorum facta; et predictus papa excusans Romanos nunquam tale scelus perpetrasse, sed a Langobardis et Grecis eos traditos esse dicit. 317
    LXu. Item epistola eiusdem pape ad domnum Carolum regem directa,---In qua continetur de Mauricio episcopo, quod Histrienses ei oculos eruissent. 320
    LXuI. Item epistola eiusdem pape ad domnum Carolum regem directa,---In qua continetur quod Neapolitani cum Grecis ciuitatem Terracinensem inuasissent. 321
    LXuII. Item epistola eiusdem pape ad domnum Carolum regem directa,---In qua continetur de camerado uel trabibus seu lignamine quod necesse erat ad ipsam ecclesiam sancti Petri faciendum, et de corpore sancto quod Fulgatus  petiit. 324
    LXuIII. Item epistola eiusdem pape ad domnum Carolum regem directa,---In qua continentur gratiarum actiones pro exaltatione sancte Dei Ecclesie, et de territorio Sauinensi, quemadmodum predictus rex sancto Petro pollicitus fuerat, quod in integro contradere iuberet. 328
    LXIX. Item epistola eiusdem pape ad domnum Carolum regem directa,---In qua continetur de territorio Sauinense, qualiter Itherius et Maginarius missi domni regis ipsum territorium in integro partibus sancti Petri reddere uoluerunt, sed propter iniquos homines minime potuerunt. 331
    LXX. Item epistola Adriani pape ad Egilam episcopum in partibus Spanie missa,---Pro fide orthodoxa tenenda, et pro ieiunio sexta feria, et Sabbato celebrando. 333
    LXXI. Item epistola Adriani pape ad Egilam episcopum, seu Ioannem presbyterum,---De eorum sacratione uel constantia in partibus Spanie predicandum, et de paschali festiuitate, et de predestinatione hominis, siue ad bonum, siue ad malum, et de coinquinatione eorum tam in escis quamque in potu, seu et de diuersis erroribus, et de eorum pseudosacerdotibus, qui uiuente uiro sortiuntur uxores, et de libertate arbitrii, uel multis aliis capitulis in partibus illis contra fidem catholicam ortis. 336
    LXXII. Item epistola eiusdem pape ad domnum Carolum regem directa,---In qua continetur de fide uel constantia ipsius apostolici erga predictum regem. 340
    LXXIII. Item epistola eiusdem pape ad domnum Carolum regem directa,---In qua continetur de sacratione Petri episcopi, seu et de territorio Sauinensi. 348
    LXXIu. Item epistola ad domnum Carolum regem directa,---In qua continentur gratiarum actiones pro exaltatione sancte Dei Ecclesie, et de territorio Sauinense, qualiter Machinarius  fidelissimus eiusdem precelsi regis, ipsum territorium cum integritate partibus  sancti Petri contradere uoluit, sed propter iniquos atque peruersos homines minime potuit. 352
    LXXu. Item epistola eiusdem pape ad domnum Carolum regem directa,---In qua continentur gratiarum actiones de susceptis laboribus pro beato Petro, commendans ipsi Georgium episcopum. 354
    LXXuI. Item epistola eiusdem pape ad domnum Carolum regem directa,---In qua continetur de preda Persarum in finibus Grecorum facta, et de discordia que inter ipsos erat. 355
    LXXuII. Item epistola eiusdem pape ad domnum Carolum regem directa,---In qua continetur de fide uel dilectione quam erga beatum apostolorum principem Petrum habere pollicitus est, ut inconcussa et insolubilis permaneat, et nulla callida uersutia ab apostolico amore eius animus disiungi possit. 356
    LXXuIII. Item epistola eiusdem pape ad domnum Carolum regem dire ta,---In qua continetur de abbate uenerabilis monasterii sancti uincentii, qui apud domnum regem insons accusatus fuerat, et inde ablatus, ut eum uenusto uultu ac uibrantissimo animo clementissime susciperet, quia falsa crimina ei obiiciebantur. 359
    LXXIX. Item epistola eiusdem pape ad domnum Carolum regem directa.---Indicat quomodo contentionem monachorum ad se missorum composuerit. Et quod Potho abbas cum decem monachis ad Carolum regem proficisci uoluerit, ut ibidem quoque de obiectis criminibus se purgaret. 360
    LXXX. De episcopis uel presbyteris.---Ut non militarem induerent armaturam, sed spiritalem, id est, ieiuniis et orationibus uacarent, seu de uenalitate uel captiuatione hominum, uel aliis illicitis causis, que a prauis hominibus perpetrata erant, seu de uisione Ioannis monachi, que falsa uel inanis esse uidebatur. 365
    LXXXI. Item epistola ad domnum Carolum regem directa,---In qua continetur de monasterio sancti Hilarii confessoris in Calligata. Orat ne ipsum seu hospitales, qui per colles  Alpium siti sunt in susceptione peregrinorum, ut a nulla magna paruaque persona inuadi  sineret. 369
    LXXXII. Item epistola eiusdem pape ad domnum Carolum regem directa,---In qua continetur de moliuo  atque marmore palatii Rauennate  ciuitatis; predictus papa domni regis ditioni, uel quidquid exinde facere uoluisset, libenti animo se tribuere dicit. 371
    LXXXIII. Item epistola Adriani pape episcopis per uniuersam Spaniam commorantibus directa, maxime tamen Eliphando uel Ascarico cum eorum consentaneis.---Pro heresi uel blasphemia, quod Filium Dei adoptiuum nominat, cum multis capitulis sanctorum Patrum eos reprehendens. Nec non et de paschali festiuitate, seu et de sanguine pecudum et suillo, et sanguine suffocato, quem in errore predicantes dicunt; ut qui ea non ederit, rudis et ineruditus est, quos sub anathematis uinculo obligatos et ab Ecclesia extraneos dicit. Similiter et de predestinatione Dei, quod si quis ad bonum predestinatus esset, contra malum resistere necesse illi non erat; si uero ad malum notus  bonum illi exercere nichil proderit. Pro quo capitulo apostolicis adhortationibus eos castigans, nec non et de hoc, quia communem uitam cum Iudeis et non baptizatis paganis tam in escis quam in potu, seu et in diuersis erroribus , nichil pollui se inquiunt, nec non et de filiabus eorum, quas populo gentili tradunt, uel de sacrationibus eorum, seu et de mulieribus, que uiuente uiro sibi maritum sortiuntur, simulque et de libertate arbitrii, uel aliis multis que enumerare longum est, eos castigans cum sanctorum Patrum traditionibus. 374
    LXXXIu. Item epistola eiusdem pape ad domnum Carolum regem directa,---In qua continetur de ueneciis , ut de Rauenna seu de Pentapoli expellerentur, nec non et de Garamanno duce, qui possessiones Rauennatis Ecclesie uiolenter inuasisset uel exspoliasset. 386
    LXXXu. Item epistola eiusdem pape ad domnum Carolum regem directa,---In qua continetur de gente dudum perfida, scilicet Saxonum, qualiter Dominus ac Redemptor noster per prefati regis laboriosa certamina, ad Dei cultum  sue catholice et apostolice Ecclesie rectitudinem fidei, seu ad sacrum baptismatis fontem usque perduxisset, et de litaniis, et de ieiuniis, et orationibus pro huiuscemodi re. 387
    LXXXuI.---Item epistola eiusdem pape ad domnum Carolum regem directa.---Respondet interroganti de Saxonibus quibusdam in paganismum relapsis, posse illos post longam penitentiam ad consortium Ecclesie recipi. 390
    LXXXuII. Item epistola eiusdem pape ad domnum Carolum regem directa,---In qua continentur gratiarum  actiones pro exaltatione sancte Dei Ecclesie, et de honore pallii sacerdotalis concessi Ermenberto episcopo. 392
    LXXXuIII. Item epistola eiusdem pape ad domnum Carolum regem directa,---In qua continetur de trabibus maioribus ad ecclesias restaurandas, quas domnus rex ei dare preceperat; et ipsos actores negligentes nichil exinde, sicut eis a dicto rege iniunctum fuerat, fecisse dicit, et de stanno ad ipsam ecclesiam sancti Petri recooperiendam. 394
    LXXXIX. Item epistola eiusdem pape ad domnum Carolum regem directa.---In qua continentur gratiarum actiones seu benedictiones, pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas ciuitates cum suburbana  earum ei contradere debuissent. 396
    XC. Item epistola eiusdem pape ad domnum Carolum,---In qua continentur de aduentu Adalchisi partibus Calabrie, et ut Grimualdum in Beneuento ducem non constitueret, et de ciuitatibus Beneuentanis, et Rosellis, et Populonio. 398
    XCI. Item epistola eiusdem pape ad domnum Carolum regem directa,---In qua continetur de missis Grecorum cum diucitin, id est dispositore Sicilie, post reuersionem Attonis diaconi, missi domni regis a Beneuento, cum relicta Arichisi ducis conciliati  sunt, qualiter ducatum Beneuentanum a potestate predicti regis per insidias subtrahere potuissent. 402
    XCII. Item epistola eiusdem pape ad domnum Carolum regem directa,---In qua continetur de Arachiso duce Beneuentano, qui  postquam rex Carolus a Capuana urbe reuertisset, predictus Arigisus, Deo sibi contrario, apud imperatorem missos suos direxerat, petens auxilium et honorem patriciatus, cupiens fidem, quam pollicitus fuerat, irritam facere, promittens se tam in tonsura quam in uestibus usu Grecorum perfrui. 406
    XCIII. Item epistola eiusdem pape ad domnum Carolum regem directa,---In qua continentur gratiarum actiones, et de Rosellis et Populonio, et de ciuitatibus Beneuentanis, uel de insidiis Grecorum. 411
    XCIu. Item epistola eiusdem pape ad domnum Carolum regem directa.---Ipsum mendacii arguit, et obiurgat quod Rauennam ad electionem noui pontificis missos  suos direxerit. 416
    XCu. Item epistola eiusdem pape ad domnum Carolum regem directa,---In qua continetur de Constantino et Paulo ducibus ipsius apostolici, qui apud prefatum regem a peruersis hominibus gratis accusati fuerant, postulans ut unum ex ipsis, scilicet Paulum, quem eius obtutibus presentandum miserat, benigne suscipere dignaretur. 418
    XCuI. Item epistola eiusdem pape ad domnum Carolum regem directa.---In qua continetur de missis Offe regis Anglorum, qui simul cum missis prefati regis Caroli Roma properarent , et qualiter predictus papa ipsos missos Anglorum honorabiliter suscepisset; quemadmodum ei predictus rex Carolus per suos legatos mandauerat, seu et de aliis capitulis. 420
    XCuII. Item epistola eiusdem pape ad domnum Carolum regem directa.---In qua continetur de diecesibus uel parochiis episcoporum partibus Italie atque Iuscie, quas alterutrum inuadentes, et de ueste monachica, quam contra sanctos canones relinquentes, iterum secularibus uestibus induebantur, et sibi illicito matrimonio sociabant. 424
    XCuIII. Item epistola eiusdem pape ad domnum Carolum regem directa,---In qua continetur de parochiis episcoporum, et de eorum sacratione, et de honore patriciatus domini regis, et alia capitula. 427
    XCIX. Item epistola eiusdem pape ad domnum Carolum regem directa,---In qua continentur gratiarum actiones seu benedictiones pro exaltatione sancte Dei Ecclesie, et de Sacramentario exposito a sancto Gregorio immistum, quatenus eum domnus rex poposcerat, per Ioannem monachum atque abbatem ciuitatis Rauennantium  miserat. 434
    Index rerum et uerborum que in primo Codicis Carolini iuxta editionem Cennii tomo continentur. 437
    Prefatio editionis Caietani Cennii tomo II prefixa. 451
    Prouinciale uetus, siue Ecclesie uniuerse prouinciarum notitia. 457
    Liber Censuum genuinus. 475
    De sancti Leonis III ad Carolum imperatorem epistolis dissertatio. 487
    § 1. Multo plures editis a Conringio adhuc latent. Ibid.
    § 2. Fides catholica et Romana Ecclesia a Carolo Magno patricio Romm. egregie defensa, et pontificia dominatio dilatata. 490
     § 3. De renouatione imperii a sancto Leone III facta anno 800. 498
    § 4. De translatione imperii ad Germanos a Ioanne XII facta anno 962. 508
    Incipiunt epistole de papa Leone ad imperatorem Carolum misse. 517
    EPISTOLA PRIMA.---Qualiter quidam episcopus exsul inuentus. Ibid.
    EPIST. II.---Qualiter missi iustitiam facturi damnum fecerunt. 520
    EPIST. III.---De accusatoribus. 523
    EPIST. Iu.---De beneficiis acceptis. 527
    EPIST. u.---Gratiarum actionis. 531
    EPIST. uI.---Intercessiones et cetera. 535
    EPIST. uII.---Questiones soluende. 538
    EPIST. uIII.---De occisi ne Maurorum in Grecos. 540
    EPIST. IX.---Qualiter Sicilienses cum Saracenis pactum fecerunt et captiui redditi. 544
    EPIST. X.---De iniquo consilio facto. 548
    Dissertatio de diplomate Ludouici Pii. 551
    Priuilegium Lodouici imperatoris de regalibus confirmandis pape Paschali. 579
    APPENDIX. 587
    Dissertatio de diplomate Ottonis I aug. et Ottonis II regis. Ibid.
    Exemplum priuilegii Ottonis imperatoris de regalibus beato Petro concessis. 603
    Dissertatio de diplomate Henrici I. 609
    Exemplum priuilegii Henrici imperatoris de regalibus beato Petro concessis. 625
    Dissertatio de chartula comitisse Mathilde, seu donatione sancte sedi semel et iterum facta. 631
    CAPUT PRIMUM.---De nomine, conditione, situ, uicibus terre Mathildis. Ibid.
    CAP. II.---De ciuitatibus Parma, Regio, Mutina et Mantua iuris olim comitisse Mathildis. 648
    Cartula comitisse Mathilde. 659
    Dissertatio de codice Rudolphino, seu de Rudolphi epistolarum libris tribus. 661
    § 1. De Caroli Magni successorum Carolingiorum electione. 663
    § 2. De trium Ottonum eorumque successorum usque ad Fridericum II electione. 664
    § 3. De septem electoribus sacri Romani imperii. 666
    § 4. De ritu coronationis Carolingiorum augg. 670
    § 5. Ritus coronationis Germanie regum, postquam electio regis Romanorum constituta est. 674
    § 6. De libris tribus epistolarum Rudolphi. 685
    Rudolphi I Cesaris Augusti epistolarum libri tres. 701
    LIBER PRIMUS. Ibid.
    EPISTOLA PRIMA.---Rudolphus electus in regem Romanorum ad stabilienda imperii sui auspicia petit a religiosorum congregatione orationum suffragia. Ibid.
    EPIST. II.---Fr. Ioannes sancti Cisterciensis ordinis abbas generalis respondet ad superiores Rudolphi litteras ordinem suum ipsi commendans. 704
    EPIST. III.---Rudolphus itidem petit a sanctimonialibus uirginibus pro se et consorte sua orationum suffragia. 705
    EPIST. Iu.---Eiusdem cum superiore argumenti, et iisdem pene uerbis conscripta. 707
    EPIST. u.---Rudolphus electus in regem Romanorum scribit ad uniuersos imperii status de pace reformanda, et ut sibi debitam exhibeant obedientiam. 708
    EPIST. uI.---Ciuitas quedam gratulatur Rudolpho de electione gratiasque agit de offensa remissa, eidem se commendans. 709
    EPIST. uII.---Alia item ciuitas Rudolpho gratulatur de electione eiusdem in regem Romanorum, eidem se submisse commendans. 710
    EPIST. uIII.---Quidam Rudolpho scribit, et pontificis maximi opera et mirabili sui sublimatione ecclesie et imperii statum hactenus collapsum reformatum iri. 711
    EPIST. IX.---Princeps quidam scribit pontifici maximo de electione Rudolphi, ipsum eidem commendans. 713
    EPIST. X.---Ciuitas quedam letatur de promotione Rudolphi, eidem se totum deuouens. 714
    EPIST. XI.---Gratam habet gratulationem sibi factam. 715
    EPIST. XII.---Rudolphus Gregorio X pontifici maximo gratias agit quod cancellarium ablegatum suum benigne audierit, promittens se semper in omnibus Ecclesie Romane obsequentissimum filium futurum. Ibid.
    EPIST. XIII.---Rudolphus cuidam cardinali gratias agit quod partes suas in curia Romana unice fouerit. 718
    EPIST. XIu.---Offert abbati primarias preces pro ecclesiastico beneficio cuidam conferendo. 719
    EPIST. Xu.---Secundario sed cum minis interpellat abbatem  de ecclesiastico beneficio eidem pro quo antea intercesserat conferendo. 719
    EPIST. XuI.---Eiusdem cum duabus superioribus argumenti. 720
    EPIST. XuII.---Commendat episcopo quemdam primariis precibus in canonicum. Ibid.
    EPIST. XuIII.---Remittit seruitia uacante imperio non prestita. 721
    EPIST. XIX.---Grates agit pro gratulatione sibi facta. 722
    EPIST. XX.---Pisani inuitant Rudolphum ad sedandos Thuscie motus. 723
    EPIST. XXI.---Rudolphus Cesar respondet Pisanis. Ibid.
    EPIST. XXII.---Rudolphus mittit legatum ad summum pontificem. 724
    EPIST. XXIII.---Rudolphus petit a summo pontifice Romano ut ultra prius mutuum det sibi tria millia marcar. mutuo. 725
    EPIST. XXIu.---Mittit in Italiam gubernatorem comitem de Furstemberg. 726
    EPIST. XXu.---Eiusdem cum superiori argumenti. 728
    EPIST. XXuI.---Ad quemdam Italie principem de eodem. 729
    EPIST. XXuII.---Religiosum quemdam legatum mittit. 731
    EPIST. XXuIII.---Ad papam promittit se uenturum Mediolanum ad coronationem. Ibid.
    EPIST. XXIX.---Rudolphus gratias agit Gregorio X pontifici Romano pro confirmatione sue electionis. 732
    EPIST. XXX.---Petit a ciuitate quadam pro celebrandis comitiis imperialibus pecuniarium subsidium. 733
    EPIST. XXXI.---Cuidam principi qui ab ipso defecit. 735
    EPIST. XXXII.---Rudolphus cuidam principi qui regi Bemie adhesit. Ibid.
    EPIST. XXXIII.---Promittit pontifici se eius reformationem contra exorbitantes Germanie episcopos exsecuturum. 737
    EPIST. XXXIu.---Rudolphus cuidam principi pro litteris missis gratias refert, et significat se cum pontifice familiare Lausane colloquium celebrasse. Ibid.
    EPIST. XXXu.---Eiusdem argumenti ad quamdam ciuitatem. 738
    EPIST. XXXuI.---Cuidam principi gratias agit quod ad coronam imperii suscipiendam ipsum precedat in Italiam. 739
    EPIST. XXXuII.---Conatur eumdem principem cum fratre suo conciliare. 740
    EPIST. XXXuIII.---Saltzburgensis promittit se uenturum ad coronationem. 742
    EPIST. XXXIX.---Ultima Gregorii X egroti Aretii in Thuscia ad Rudolphum epistola. 743
    EPIST. XL.---Scribit cuidam in Romana curia, et se a sinistra suspicione purgat. 745
    EPIST. XLI.---Responsiua ad precedentem epistolam. 746
    EPIST. XLII.---Ad cardinales post mortem Gregorii X, ut bonum eligant pontificem. 748
    LIBER SECUNDUS. 751
    EPISTOLA PRIMA.---Rudolphus gratulatur Innocentio u pape de eius electione in Romanum pontificem. Ibid.
    EPIST. II.---Rudolphus scribit cardinali post mortem Gregorii X, pont. max., et eidem commendat legatum suum. 753
    EPIST. III.---Gaudet de nouo electo pontifice, et procuratorem in Romana curia constituit. 754
    EPIST. Iu.---Innocentius pontifex commendat Rudolpho imperatori Coloniensem Ecclesiam et archiepiscopum. 755
    EPIST. u.---Gratulatur pontifici nouo de pontificia dignitate, eidem se submisse commendans. Ibid.
    EPIST. uI.---Rudolphus rescribit Ungarie regi, et se excusat quod preces eius non admiserit. 757
    EPIST. uII.---Rudolphus promittit se de perpetrato quodam facinore ultionem sumpturum. 758
    EPIST. uIII.---Archiepiscopus Saltzburgensis apud Rudolphum Cesarem episcopum Secouiensem suffraganeum suum accusat. 759
    EPIST. IX.---Saltzburgensis archiepiscopi grauissima querela de Ottocaro rege Bohemie post mortem Gregorii X pont. max. 760
    EPIST. X.---Item Salisburgensis episcopi ad Rudolphum grauior querela de Ottocaro rege Bohemie, a cuius tyrannide se et suos petit liberari. 761
    EPIST. XI.---Idem Salisburgensis mittit notarium ad Rudolphum Cesarem, eumque ut ad sui suorumque liberationem  quam primum accingatur, etiam atque etiam hortatur. 762
    EPIST. XII.---Rudolphus respondet episcopo Salisburgensi, gratias ipsi agens pro singulari eius circa ipsum cura ac uigilantia. 763
    EPIST. XIII.---Idem Salisburgensis Rudolpho imperatori conqueritur contra comitem quemdam de uiolenter occupato monasterio sancti Pauli in Carinthia. 765
    EPIST. XIu.---Patriarcha Aquilegensis scribit Rudolpho imperatori de multis, presertim de rege Bohemie domando. 767
    EPIST. Xu.---De capitaneo Styrie, qui nomine Ottocari regis Bohemie omnia bona Ecclesie Salisburgensis deuastauit; idem Salisburgensis Rudolpho scribit, petens ab eo festinum auxilium. 769
    EPIST. XuI.---Rudolphus ad proceres regni Hungarie scribit se breui ultionem sumpturum de ipsorum hoste rege Bohemie. 770
    EPIST. XuII.---Rudolphus imperator commendat filium suum primogenitum, quem in Austriam cum copiis militaribus premittit, cuidam principi, ut ipsum in omnibus adiuuet. 771
    EPIST. XuIII.---Rudolphus imperator duci cuidam significat se moturum contra Bohemum, et ut castra, uiciniora occupet. 773
    EPIST. XIX.---Rudolphus Cesar excusat se apud pontificem Romanum, quod ad constitutum tempus non uenerit pro corona imperii suscipienda. Ibid.
    EPIST. XX.---Excitat Ladislaum regem Hungarie, et Andream ducem Sclauonie contra regem Bohemie. 774
    EPIST. XXI.---Rudolphus ducem exercitus ad militiam inuitat. 775
    EPIST. XXII.---Fridericus archiepiscopus Salisburgensis absoluit suos diecesanos a iuramento prestito cuidam principi. 776
    EPIST. XXIII.---Rudolphus scribit regi Ungarie pro auxilio contra Bohemum. 777
    EPIST. XXIu.---Rudolphus recipit cuiusdam excusationem, ita tamen ut nolit ipsum esse inter se et regem Bohemie pacis mediatorem. 778
    EPIST. XXu.---Rudolphus cognatum hortatur ut secum contra regem Bohemie proficiscatur. 779
    EPIST. XXuI.---Rudolphus defert cuidam principi officium in imperio, eumque inuitat ad societatem belli, et per illum alios. 780
    EPIST. XXuII.---Rudolphus cuidam principi gratulatur de concordia inita, eumdemque incitat contra Bohemum. 781
    EPIST. XXuIII.---Rudolphus scribit cuidam de defectione Carinthiorum ab Ottocaro Bohemie rege. 783
    EPIST. XXIX.---Archiepiscopus Salisburgensis ac eiusdem suffraganei summo pontifici Romano leti nuntiant per Rudolphum imperatorem, cuius uirtutes ac laudes mirifice depredicant, liberatam ab Ottocari Bohemi tyrannide Austriam. Ibid.
    EPIST. XXX.---Rudolphus regem Hungarie laudat de suscepto secum bello contra regem Bohemie. 785
    EPIST. XXXI.---Rudolphus cuidam significat conditiones federis inter ipsum et Ungarie regem initas. 786
    EPIST. XXXII.---Rudolphus quemdam principem certiorem facit de obtenta insigni a rege Bohemie uictoria. 787
    EPIST. XXXIII.---Idem Rudolphus eamdem uictoriam summo pontifici Romano significat. 789
    EPIST. XXXIu.---Rudolphus uictor indulget Ottocari uicti liberis. 791
    EPIST. XXXu.---Priuilegium ciuitatis Brunensis in Morauia. Ibid.
    EPIST. XXXuI.---Rudolphus regem Hungarie certiorem facit de statu Bohemie et Morauie. 793
    EPIST. XXXuII.---Summo pontifici Romano Rudolphus scribit, et Ecclesie Romane quecunque hactenus ab ipso postulauit, liberalissime concedit. 794
    LIBER TERTIUS. 797
    EPISTOLA PRIMA.---Sacri Romani imperii electores confirmant donationem Anne imperatrici prime uxori factam a Rudolpho imperatore. Ibid.
    EPIST. II.---Ciuitas quedam Rudolpho gratulatur de prosperis successibus. 798
    EPIST. III.---Eiusdem cum superiori epistola argumenti. 799
    EPIST. Iu.---Committit cuidam defensionem monasterii deuastati. 800
    EPIST. u.---Rudolphus regi Francie de contracta cum ipso affinitate congratulatur. Ibid.
    EPIST. uI.---Rudolphus scribit ciuitati cuidam fidelitatem eius laudans. 801
    EPIST. uII.---Rudolphus dolet quemdam terram suam  transiisse incognitum. 802
    EPIST. uIII.---Rudolphus contrahit cum cardinale quodam amicitiam. Ibid.
    EPIST. IX.---Rudolphus scribit cardinali se ipsi commendans et negotia imperii. 803
    EPIST. X.---Ciues Leodienses conqueruntur de quibusdam clericis. 804
    EPIST. XI.---Rudolphus ciues Maguntinos hortatur ad concordiam. 805
    EPIST. XII.---Rudolphus de eadem concordia clero Moguntino scribit. 806
    EPIST. XIII.---Rudolphus prouidet cuidam domui regulari de ordine Penitentium. Ibid.
    EPIST. XIu.---Quidam ex curia Romana commendat quemdam Rudolpho imperatori. 807
    EPIST. Xu.---Episcopus quidam grauamina sui episcopatus Rudolpho exponit. Ibid.
    EPIST. XuI.---Commendat comitibus et baronibus, etc., nouiter electum episcopum. 808
    EPIST. XuII.---Priuilegium ciuitatis Hallensis 810
    EPIST. XuIII.---Rudolphus commendat Coloniensem electum pontifici Romano. 811
    EPIST. XIX.---Rudolphus commendat Philippo regi Francorum monasterium Auree uallis Cisterciensis ordinis. 812
    EPIST. XX.---Rudolphus reuocat et irrita facit omnia contraria superiori epistole priuilegia concessa et concedenda. 813
    EPIST. XXI.---Rudolphus ut concordia inter principem et ciues fiat mittit legatum. 814
    EPIST. XXII.---Rudolphus commendat quemdam canonicum Leodiensi Ecclesie, et ut ipsum quamprimum in curiam remittant. Ibid.
    EPIST. XXIII.---Rudolphus confirmat episcopi Leodiensis sententiam de terminis duellorum preligendis. 815
    EPIST. XXIu.---Rudolphus iterum regi Francorum commendat monasterium Auree uallis. 816
    EPIST. XXu.---Rudolphus Hospitalarios domus Teutonice in suam specialem protectionem accipit. 817
    EPIST. XXuI.---Rudolphus fratres Hospitalis sancti Ioannis in Ierusalem recipit in tutelam et eorum priuilegia confirmat. 819
    EPIST. XXuII.---Patriarcha Ierosolymitanus Rudolphum hortatur ad passagium, expositis periculis Terre sancte. 820
    EPIST. XXuIII.---Rudolphus scribit Tridentino episcopo de amicabili compositione cum comite Tyrolensi facienda. 822
    EPIST. XXIX.---Rudolphus scribit regine Francie de homagio renouando. 823
    EPIST. XXX.---Rudolphus scribit ad archiepiscopum, ut iuste iudicet. 825
    EPIST. XXXI.---Rudolphus cuidam concedit montes quosdam excolendos. 826
    EPIST. XXXII.---Rudolphus episcopo cuidam quemdam abbatem commendat. Ibid.
    EPIST. XXXIII.---Rudolphus cuidam compatitur, et eumdem consolatur. 827
    EPIST. XXXIu.---Rudolphus concedit cuidam principi facultatem cudendi monetam. Ibid.
    EPIST. XXXu.---Rudolphus mandat ut moneta cuius cudende facultatem cuidam nobili concesserat, sine impedimento aliquo recipiatur. 828
    EPIST. XXXuI.---Rudolphus confirmat cuiusdam monasterii priuilegium. 829
    EPIST. XXXuII.---Rudolphus infamem restituit in pristinum gradum. 830
    EPIST. XXXuIII.---Rudolphus mortuo procuratore alium substituit in Romana curia. 831
    EPIST. XXXIX.---Rudolpho scribit Cypri rex, ut sibi de suis successibus scribat. 832
    EPIST. XL.---Rudolpho patriarcha Ierosolymitanus pro subsidio Terre sancte. 833
    EPIST. XLI.---Rudolphus recipit in tutelam pupillum quinquennem. 836
    EPIST. XLII.---Rudolphus expostulat cum quodam. 837
    EPIST. XLIII.---Rudolphus scribit contra indebite exigentes telonium. 838
    EPIST. XLIu.---Rudolphus commendat quemdam pro beneficio quodam ecclesiastico. 839
    EPIST. XLu.---Rudolphus scribit de rebellione cuiusdam. 840
    EPIST. XLuI.---Rudolphus commendat quemdam litteratum. Ibid.
    EPIST. XLuII.---Rudolphus capitula quedam contra hereses edita a Friderico imperatore approbat. 841
    Dissertatio de Rudolphi regis Romanorum diplomate a sacri Romani imperii electoribus confirmato. 843
     § 1. Iura omnia sancte sedis confirmantur. 843
    § 2. De Sicilie regno, tam citra pharum quam ultra. 853
    I.---Diploma Rudolphi regis Romanorum cum sua bulla pendente. 863
    II.---Diploma principum imperii super donatione Rudolphi imperatoris et confirmatione priuilegiorum sedis apostolice. 869
    III.---Diploma quo Rudolphus ecclesiastica iura seuero edicto tuetur. 872
    Index rerum et uerborum que in secundo iuxta Cennii editionem Codicis Carolini tomo continentur. 873
    BEATI CAROLI MAGNI OPERUM OMNIUM PARS SECUNDA.---SCRIPTA. 993
    SECTIO PRIMA.---EPISTOLAE. Ibid.
    EPISTOLA PRIMA. Ad offam regem Merciorum.---Post deuictos Longobardos et Saxones. Ibid.
    EPIST. II, siue decretum de scholis Osnabrugensis Ecclesie. Ibid.
    EPIST. III. Ad Baugulfum abbatem Fuldensem.---De litterarum studiis. 895
    EPIST. Iu. Ad subiectos.---De Homiliario Pauli Diaconi, monachi Casinensis. 896
    EPIST. u. Ad Fastradam reginam.---De uictoria Auarica. et de Litaniis. 897
    EPIST. uI. Ad Elipandum et ceteros episcopos Hispanie.---In qua trium etiam superiorum libellorum fit mentio. 899
    EPIST. uII. Ad Leonem III papam.---Missa per Angilibertum abbatem Centulensem. 907
    EPIST. uIII. Ad Angilbertum abbatem.---Commonitorium Angilberto, qui cum superioribus litteris ad pontificem mittebatur. 909
    EPIST. IX. Ad Manassem abbatem. Ibid.
    EPIST. X.---Fragmentum epistole ad episcopos. 910
    EPIST. XI. Ad Offam regem Merciorum.---Presbyterum Scottum accusatum mittit in patriam, ut ibi ab episcopo suo iudicetur. Ibid.
    EPIST. XII. Ad Albinum abbatem. 911
    EPIST. XIII. Ad quinque episcopos.---De gratia septiformis Spiritus. 914
    EPIST. XIu.---Ad Garibaldum Leodiensem episcopum.---De cura quam instruendis populis precipue ante baptismum adhibere debent pastores. 917
    EPIST. Xu. Ad Garibaldum episcopum.---Ieiunium pro necessitatibus publicis, maxime pro fame, peste et bello indicitur. 918
    EPIST. XuI. Ad Pippinum filium regem Italie.---De pace Ecclesiarum Dei et illis seruientium. 920
    EPIST. XuII. Ad Albinum magistrum et congregationem sancti Martini monasterii. 921
    EPIST. XuIII. Ad Leonem III papam.---A Zmaragdo abbate edita. 923
    EPIST. XIX. Ad Nicephorum imp. Constantinop.---Gaudium suum significat de iterata legatione pro constituenda pace inter utrumque imperium. 929
    EPIST. XX. Ad Michelem imperatorem.---De pace inter utrumque imperium firmanda. 931
    EPIST. XXI. Ad Odilbertum archiepiscopum. 933
    EPIST. XXII. Ad Athilardum  archiepiscopum et Ceoluulfum.---Illis quosdam exsules commendat. 934
    EPIST. XXIII. Ad Fulradum abbatem Altahensem.---Illi precipit ut cum hominibus bene armatis in loco qui dicitur Starasfurt compareat. 935
    Appendix ad epistolas beati Caroli Magni. Ibid.
    I. Ad Carolum Magnum Odilberti archiepiscopi responsio. Ibid.
    II. Epist. Caroli Magni ad Offam regem.---Mittit in Britanniam concilium Nicenum II. 937
    III. Epist. ad Carolum Magnum imperatorem.---De ritibus baptismi. 938
    Iu. Anonymi scriptoris responsio ad capitula archiepiscopis regni Francorum missa a Carolo Magno an. Christi 811. 939
    CAPUT PRIMUM.---Quomodo uel qualiter unusquisque Dei sacerdos plebem sibi a Deo commissam insinuuat, predicat atque gubernat. 940
    CAP. II.---De omni sancti mysterio baptismatis quo  ordine debemus celebramus. Ibid.
    CAP. III.---Cur catechumenus fit, et cuius lingue, et quid interpretatur. Ibid.
    CAP. Iu.---De scrutinio ecclesiastico, cur scrutinium fit, et quo tempore, et quid est scrutinium. Ibid.
    SECTIO SECUNDA.---LIBRI CAROLINI. 941
    PROLEGOMENA. Ibid.
    Baronii de concilio Francofordiensi dissertatio. Ibid.
    De synodo Francofordiensi Francisci Laurentii Surii ad  lectorem admonitio. 965
    In eamdem synodum Mansi adnotatio. Ibid.
    Ex Natalis Alexandri dissertatione de imaginibus excerpta. 971
    § 1. Proponitur obiectio Dallei ex libris Carolinis petita. Ibid.
    § 2. Responsio illorum confutatur, qui libros Carolinos alicuius heretici opus esse scripsere; et ostenditur illorum auctorem esse Carolum Magnum. 975
    § 3. Ad obiectiones ex libris Carolinis petitas respondetur. 979
    Beati Carolini Magni regis Francorum et Longobardorum, patricii Romanorum, filii et defensoris sancte Dei Ecclesie Capitulare de imaginibus contra Constantini uII imperatoris Constantinopolitani et Irene matris decretum, et synodum Nicenam II pseudoseptimam ecumenicam siue uniuersalem; compositum et publicatum in concilio Francofordiensi, et Adriano pape missum anno Domini 794. 989
    Prefatio Tilei Meldensis episcopi. Ibid.
    Testimonia ueterum scriptorum. 995
    Caroli Magni prefatio. 999
    LIBER PRIMUS. 1005
    CAPUT PRIMUM.---De eo quod Constantinus et Herena in suis scriptis dicunt: »Per eum qui conregnat nobis Deus.« Ibid.
    CAP. II.---De eo quod Constantinus et Herena in epistola ad uenerabilem papam apostolice sedis Adrianum directa scripserunt, »Elegit nos Deus qui in ueritate querimus gloriam eius.« 1011
    CAP. III.---De eo quod Constantinus et Herena gesta uel scripta sua diualia nuncupant. 1014
    CAP. Iu.---De eo quod Constantinus et Herena in epistola sua uenerabili pape Adriano urbis Rome scripserunt: »Rogamus tuam paternitatem et maxime Deus rogat qui nullum hominem uult perire.« 1016
    CAP. u.---Quod non parui sit piaculi Scripturas sanctas aliter intelligere quam intelligende sunt, et ad hos sensus usurpatas accommodare quos ille non continent: sicut in erronea synodo que in Bithynia, regnante Constantino, mediante Herena matre eius, residente Tharasio Constantinopolitano episcopo, gesta est. 1018
    CAP. uI.---Quod sancta Romana, catholica et apostolica Ecclesia ceteris Ecclesiis prelata, pro causis fidei cum questio surgit omnino sit consulenda. 1019
    CAP. uII.---Quod non ad adorandas imagines pertineat quod scriptum est, »Creauit Deus hominem ad imaginem et similitudinem suam .« 1022
    CAP. uIII.---Que sit differentia imaginis et similitudinis siue equalitatis. 1025
    CAP. IX.---Quomodo intelligendum sit quod scriptum est, »Abraham adorauit populum terre, filios Heth ,« siue quod Moyses Ietro legitur adorasse: quibus exemplis hi qui propter adorandas imagines synodos faciunt, suum errorem fulcire affectant: et quia nec Iacob Pharaonem, nec Daniel Nabuchodonosor regem, ut illi dicunt, uspiam legantur adorasse. 1027
    CAP. X.---De eo quod Ioannes presbyter et legatus Orientalium incaute imaginum adorationem stabilire nitens, dixisse legitur, »Erexit Iacob titulum Deo, quatenus et benedixit eum .« 1029
    CAP. XI.---De eo quod prefatus Ioannes dixit, »In hominis forma luctatus est cum ipso, et uocauit eum Isrel, quod est interpretatum, mens uidens Deum.« 1031
    CAP. XII.---Quod non ad adorationem imaginum pertineat, nec in nostris codicibus qui ex Hebraica ueritate translati sunt inueniatur, quod illi in sua synodo dicunt, »Iacob suscipiens a filiis suis uestem talarem tabefactam Ioseph, osculatus est cum lacrymis, et propriis oculis imposuit .« 1032
    CAP. XIII.---De eo quod indocte et inordinate dicunt, »Si calumniaris me, quoniam ut Deum adoro lignum crucis, cur non calumniaris Iacob adorantem summitatem uirge Ioseph? sed manifestum est quoniam non lignum uidens adorauit, sed per lignum Ioseph, sicut et nos per crucem Christum.« 1034
    CAP. XIu.---Non pertinere ad imaginum adorationem, ut illi dicunt, quod scriptum est, »Iacob Pharaonem benedixit .« 1035
    CAP. Xu.---Quam absurde agant qui ad confirmandas imagines exemplum diuine legis proferunt dicentes, »propitiatorium et duos cherubim aureos et arcam testamenti precipiente Domino Moysen fecisse.« 1036
    CAP. XuI.---Quod nec inde adorandarum imaginum usus astrui possit, ut illi stultissime et irrationabiliter dicunt, eo quod in lege scriptum est: »Ecce uocaui ex nomine Beseleel filium Ur, filii Hor de tribu Iuda, et repleui  eum spiritu sapientie et intelligentie, ad perficiendum opus ex auro et argento, et dedi ei Ooliab Achisama .« 1039
    CAP. XuII.---Quod non recte sentiant qui dicunt: »Si secundum Moysi legitimam traditionem precipitur populo purpura hyacinthina in fimbriis, in extremis uestimentis poni ad memoriam et custodiam preceptorum, multo magis nobis est per assimilatam picturam sanctorum uirorum uidere exitum conuersationis eorum, et eorum imitari fidem secundum apostolicam traditionem.« 1042
    CAP. XuIII.---Quod uana sit spes eorum qui salutem suam in imaginibus ponunt, dicentes: »Sicut Isreliticus populus serpentis enei inspectione seruatus est, sic nos sanctorum effigies aspicientes saluabimur.« 1046
    CAP. XIX.---Quod magne sit temeritatis dicere, »Sicut Iudeis tabule et duo cherubim, sic nobis Christianis donata est crux et sanctorum imagines, ad scribendum et adorandum.« 1047
    CAP. XX.---Quod non minus omnibus, sed pene cunctis plus Tarasius delirasse dinoscitur, dicens: »Sicut ueteres habuerunt cherubim obumbrantem propitiatorium, et nos imagines Domini nostri Iesu Christi et sancte Dei genitricis et sanctorum eius habeamus obumbrantes altare.« 1049
    CAP. XXI.---Quod non bene Ioannes presbyter senserit qui ut imaginum adorationem astrueret, dixit, »Et iehsu Naue duodecim lapides statuit in Dei memoria.« 1052
    CAP. XXII.---Quod non sit equalis adoratio, ut illi dicunt, »Natham prophete erga Dauid regem, adorationi imaginum.« 1053
    CAP. XXIII.---Quod in eo quod scriptum est: »Signatum est super nos lumen uultus tui, Domine,« siue: »uultum tuum, Domine, requiram,« nichil manu facte imaginis intelligendum est, ut illi dicunt. 1056
    CAP. XXIu.---Quod non ad ullam manu factam imaginem pertineat quod scriptum est, »uultum tuum deprecabuntur omnes diuites plebis,« sicut illi autumant. 1057
    CAP. XXu.---Inopportuna et deliramento plena dictio Leonis Focie episcopi, qui in eo quod ad imaginum adorationem conuersus est, sibi uersiculum Psalmiste accommodat dicentis: »Conuertisti planctum meum in gaudium mihi, conscidisti saccum meum, et circumdedisti letitia.« 1058
    CAP. XXuI.---Quod non pertineat ad imaginum adorationem contemnentes illud quod psalmographus cecinit: »uana locuti sunt unusquisque ad proximum suum, labia dolosa in ore, etc.« 1059
    CAP. XXuII.---Quod non ad eorum parentes pertineat, sicut illi dicunt, »Disperdat Dominus uniuersa labia dolosa et linguam magniloquam .« 1060
    CAP. XXuIII.---Quod non in eorum parentibus, ut illi dicunt, impletum sit quod scriptum est, »Inimici defecerunt framea in finem, et ciuitates eorum destruxisti .« 1061
    CAP. XXIX.---Quomodo intelligendum sit quod scriptum est: »Domine, dilexi decorem domus tue;« quem decorem isti imagines intelligunt. 1062
    CAP. XXX.---Quod non pro manufactis imaginibus per Psalmistam, ut illi aiunt, dictum est, »Sicut audiuimus, ita et uidimus .« 1065
    LIBER SECUNDUS. Ibid.
    Prefatio. Ibid.
    CAPUT PRIMUM.---Quod non propter eos scriptum sit qui imagines adorare contemnunt, sicut illi dicunt qui eas adorant, quod in psalmo legitur, »Quanta malignatus est inimicus in sanctis tuis.« 1067
    CAP. II.---Quod nec illud ad hanc rem pertineat, ut illi dicunt, quod scriptum est, »Quoniam non est iam propheta et nos non cognoscet amplius.« 1068
    CAP. III.---Quomodo intelligendum est, »Domine, in ciuitate tua imaginem illorum ad nichilum rediges:« quod quidem capitulum sicut et cetera, illi aliter quam dictum est intelligunt. Ibid.
    CAP. Iu.---Quomodo intelligendum est quod psalmographus cecinit, »Misericordia et ueritas obuiauerunt sibi, iustitia et pax se complexe sunt :« quod temere et adulatorie a Ioanne presbytero et legato orientalium in participatione uenerabilis pape Adriani et Tarasii patriarche dicitur esse completum. 1070
    CAP. u.---Quod non ad adorationem imaginum pertineat, ut illi dicunt, quod scriptum est, »Exaltate Dominum Deum nostrum, et adorate scabellum pedum eius, quoniam sanctus est .« 1071
    CAP. uI.---Quod nec de eo imaginum adoratio astrui possit, ut illi putant, quod scriptum est, »Adorate in monte sancto eius.« 1072
    CAP. uII.---Quod non, ut illi gloriantur, propter illos  dictum est qui imagines adorant, »Quoniam non derelinquet Dominus uirgam peccatorum super sortem iustorum, ut non extendant iusti ad iniquitatem manus suas .«. 1073
    CAP. uIII.---Quod non propter illos qui imaginum adorationem spernunt, ut illi delirant, per prophetam dicatur, »Declinantes ad obligationem adducet Dominus cum operantibus iniquitatem .« 1074
    CAP IX.---Quod non ab eo quod Salomon dicitur in templo fecisse boues et leones, imaginum adoratio firmari possit, ut illi somniant, qui in earum adorationem anhelant. Ibid.
    CAP. X.---Quomodo intelligendum est, quod in Canticis canticorum scribitur, »Ostende mihi faciem tuam, et auditam fac mihi uocem tuam, quoniam uox tua suauis est mihi, et facies tua speciosa ;« quod quidem capitulum illi impudentissime ad imaginum uisionem protulerunt. 1075
    CAP. XI.---Quomodo intelligendum est quod per Isaiam prophetam scribitur, »Erit altare Domini in medio terre Aegypti :« quod capitulum illi stolide et minus docte ad imaginum adorationem referre nituntur. 1076
    CAP. XII.---Absurdissime et incaute contra eos qui imagines adorare contemnunt, ab his qui eas adorant, prolatum testimonium sancti Euangelii; »Nemo accendit lucernam et ponit eam sub modio .« 1077
    CAP. XIII.---De eo quod ad suum errorem confirmandum dicunt beatum Siluestrem Romane urbis antistitem apostolorum imagines Constantino imperatori detulisse, cum tamen eas non legatur adorare iussisse. 1078
    CAP. XIu.---Quod non ita intelligenda sit sententia beati Athanasii Alexandrine urbis episcopi, ut illi eam intelligendam putant, qui hanc ad adorationem imaginum accommodare nituntur. Ibid.
    CAP. Xu.---Quod male ad suum errorem astruendum sententiam beati Ambrosii M. diolanensis urbis episcopi, quam ex libro tertio capitulo nono esse mentiuntur, usurpent, qui per eam imaginum adorationem firmare cupiunt. 1079
    CAP. XuI.---Quod non pro materialibus imaginibus, ut illi aiunt, beatus Augustinus dixerit, »Quid est imago Dei nisi uultus Dei in quo signatus est populus Dei?« 1080
    CAP. XuII.---Quod Gregorii Nysseni episcopi, ex quo illi ad suum errorem astruendum testimonia trahunt et uita nobis et predicatio sit incognita. 1082
    CAP. XuIII.---Quod non ad adorationem imaginum pertineat testimonium quod de sexta synodo protulerunt. Ibid.
    CAP. XIX.---Quod sententia Ioannis Constantinopolitani episcopi, quam illi in testimonium adorandarum imaginum trahunt, non ad id quod illi putant pertinere dinoscitur. Ibid.
    CAP. XX.---Quod non ad adorationem imaginum pertineat, ut illi asserunt, sententia beati Cyrilli in expositione Euangelii secundum Mattheum. 1084
    CAP. XXI.---Quod non sit contra religionem Christianam, ut illi dicunt, non colere et non adorare imagines. 1085
    CAP. XXII---Quod non bonam habeant memoriam qui ut non obliuiscantur sanctorum uel certe ipsius Domini, idcirco imagines erigunt. 1086
    CAP. XXIII.---Quod contra beati Gregorii Romane urbis antistitis sententiam institutum sit imagines adorare seu frangere. 1087
    CAP. XXIu.---Cum preter Deum solum nichil aliud debeat adorari, aliud est hominem adorare caritatis et salutationis officio, aliud imagines manufactas. 1089
    CAP. XXu.---Quod nusquam ab apostolicis exemplis aut uerbis, ut illi garriunt, imagines adorare institutum sit. 1090
    CAP. XXuI.---Quod non parui sit erroris manufactas imagines arce testamenti Domini cequare conari, ut illi in sua synodo facere conati sunt. 1091
    CAP. XXuII.---Quod magne sit temeritatis ingentisque absurditatis, sepe memoratas imagines corpori et sanguini Dominico equiparare uelle, sicut in eadem uanitate que pro illis scripta est legitur. 1093
    CAP. XXuIII.---Quanta ratione mysterium Dominice crucis ab imaginibus distet, quas quidem illi eidem equiparare contendunt. 1096
    CAP. XXIX.---Quod presumptiue et indocte eas Tarasius cum sequacibus suis sacratis uasis equiparare non formidet. 1098
    CAP. XXX.---Contra eos qui dicunt, »Sicut diuine Scripture libros, ita imagines ob memoriam uenerationis habemus, nostre fidei puritatem obseruantes.« 1099
     CAP. XXXI.---Quod contra Dominice uocis imperium faciunt hi qui parentes suos anathematizant; et si secundum eorum opinionem predecessores eorum heretici fuere, isti ab hereticis geniti, docti et consecrati sunt: siue de non iudicandis his qui de seculo recesserunt; uel quantum istorum error a parentum errore dissentiat, cum uidelicet illi imagines frangere, isti adorare censuerint. 1109
    LIBER TERTIUS. 1111
    Prefatio. Ibid.
    CAPUT PRIMUM.---Confessio fidei catholice quam a sanctis Patribus accepimus, tenemus et puro corde credimus. 1113
    CAP. II.---Quod Tarasius ab errore errorem linire conatus sit, et quod ab egritudine ad egritudinem dilapsus sit, cum uidelicet repente ex laico conuersus et ad episcopatum promotus nititur hoc emendare in imaginum adoratione quod admisit in repentina consecrationis susceptione. 1115
    CAP. III.---Utrum Tarasius recte sentiat qui Spiritum sanctum non ex Patre et Filio secundum uerissimam sancte fidei regulam, sed ex Patre per Filium procedentem in sue crudelitatis lectione profiteatur. 1117
    CAP. Iu.---Utrum Theodorus episcopus Hierosolymorum recte sentiat, qui cum Patrem sine principio penitus et sempiternum se credere dixerit, Filium nescio sub qua ambage uerborum non aliud principium quam Patrem agnoscentem et ex ipso subsistentiam habentem professus sit. 1121
    CAP. u.---Quod Tarasius non recte Spiritum sanctum contribulum Patri et Filio dixerit, cum sufficeret dicere ceternum, consubstantialem, eiusdemque essentie et nature. 1123
    CAP. uI.---De eo quod Basilius Anchire episcopus in sue fidei lectione post confessionem Patris et Filii et Spiritus sancti imaginum et lipsanorum osculationem et adorationem inseruerit, fidem se habere dicens participare ipsis sanctificatione: remissionem uero peccatorum, siue carnis resurrectionem, seu uitam futuram omnino tacuerit. 1124
    CAP. uII.---De eo quod Theodosius Amori episcopus desidiose fidem sancte et unice Trinitatis tacuerit, de imaginibus uero incaute et extraordinarie dixerit: »Confiteor et promitto, et suscipio, et osculor, et adoro imagines; et post pauca: Qui non instruunt diligenter omnem Christo dilectum populum adorare et uenerari sacras et honorandas imagines omnium sanctorum qui a seculo Deo placuerunt, anathema.« 1127
    CAP. uIII.---Quod pene de omnium fide ambigitur, cum Spiritum sanctum quidam a Patre tantum, quidam uero neque a Patre neque a Filio procedentem confessi sint. 1129
    CAP. IX.---De eo quod si forte aliquis error in prefatorum episcoporum sententiis de fide prolatis indiscussus remanserit, propter difficultatem et enormitatem sermonis illorum remanebit, qui plerumque tanta ignauia obsitus est, ut quid significare uelit quiue sensus in eo intelligendus sit, minime pateat. 1129
    CAP. X.---Ridiculose et pueriliter dictum in sententia fidei Theodori episcopi: »Mirabilis Deus in sanctis suis; et continuo, Sanctis qui in terra sunt eius mirificauit omnes uoluntates meas inter illos,« tanquam hic uersiculus illum priorem subsequatur. 1131
    CAP. XI.---Quod inutiliter et incaute Greci Ecclesiam catholicam anathematizare conati sint in eorum synodo, eo quod imagines non adoret, cum utique prius debuerint omnino scrutari quid uniuscuiusque partis Ecclesia de hac causa sentire uellet. Ibid.
    CAP. XII.---Quod magna ex parte mansuetudinem et patientiam abiecerint in non continendo os suum et inordinate loquendo. 1133
    CAP. XIII.---Quia mulier in synodo docere non debet, sicut Herena in eorum synodo fecisse legitur. 1136
    CAP. XIu.---Contra eos qui dicunt, »Dei cooperantes nos direximus congregare uos, siue congregauit uos Deus consilium proprium statuere uolens.« 1138
    CAP. Xu.---Contra eos qui dicunt: »Si enim imperiales effigies et imagines emissas in ciuitates et prouincias obuiabunt populi cum cereis et thymiamatibus, non cera perfusam tabulam honorantes, sed imperatorem, quanto magis oportet in Ecclesiis Christi depingi imagines Saluatoris nostri Dei et intemerate matris eius et sanctorum omnium?« 1142
    CAP. XuI.---Contra eos qui dicunt quod imaginis honor in primam formam transit. 1146
    CAP. XuII.---Quod infauste et precipitanter siue insipienter Constantinus Constantie Cypri episcopus dixit: »Suscipio et amplector honorabiliter sanctas et uenerandas  imagines secundum seruitium adorationis quod consubstantiali et uiuificatrici Trinitati emitto; et qui sic non sentiunt neque glorificant, a sancta catholica et apostolica Ecclesia segrego, et anathemati submitto, et parti qui abnegauerunt incarnatam et saluabilem dispensationem Christi ueri Dei nostri emitto. 1148
    CAP. XuIII.---Quod Eutimius Sardensis episcopus a prefati Constantini errore non multum dissentit in eo quod ait: »Ex toto corde suscipio uenerandas imagines cum condecenti honore et amplectibili adoratione. Illos enim qui aliter aut contrarie sentiunt aut dogmatizant contra sanctas imagines alienos catholice Ecclesie deputans et predico et hereticos annuntio.« 1150
    CAP. XIX.---Inutile et dementia prolatum et risu dignum dictum Agapii Cesaree Cappadocie episcopi reprehenditur in eo quod dixit: »Scriptum est in nostris diuinis Scripturis.« 1152
    CAP. XX.---De eo quod Ioannes presbyter Theodosio abbate monasterii sancti Andree recitante uerba Ioannis Chrysostomi, et dicente: »uidi angelum in imagine persequentem barbarorum multitudinem,« dixit: »Quis est iste angelus, nisi de quo scriptum est: Quoniam angelus Domini percussit centum octuaginta quinque millia Assyriorum in una nocte in circuitu Ierusalem exercitantium?« 1153
    CAP. XXI.---Quod nulla auctoritate uigeat, neque in ullo authenticorum librorum reperiatur quod illi dicunt, per imaginem cuiusdam Polemonis quemdam ab adulterii perpetratione cercitum fuisse, quod quidem equare nituntur miraculo quod fimbria Dominice uestis actum est, quam mulier contingens exoptatam recepit sanitatem. 1156
    CAP. XXII.---Quod iudices qui in prefata synodo fuerunt insolenter et incongrue artem pictoriam extollere conati sunt dicentes: »Pia enim est ars pictoris, et non recte eam quidam insipienter detrahunt, ipse enim pater pictorem pie agentem commendat.« 1159
    CAP. XXIII.---Inutile et mendacio plenum dictum Ioannis presbyteri et legati Orientalium dicentis: »Non contreunt pictores Scripturis, sed quidquid Scriptura dicit hec demonstrant, quatenus concordes sunt Scripturarum.« 1161
    CAP. XXIu.---Quod non sint cequande imagines reliquiis sanctorum martyrum et confessorum, ut illi in sua erronea synodo facere nituntur, eo quod reliquie aut de corpore sunt, aut de his que in corpore, aut de his que circa corpus cuiusdam sancti fuerunt: imagines uero nec in corpore, nec circa corpus fuisse uel fore creduntur illis quibus ascribuntur. 1165
    CAP. XXu.---Quod non ideo adorande sunt imagines quod per eas, ut illi dicunt, nonnulla signa monstrata fuisse putentur, cum tamen non omnes res adorentur per quas uel in quibus miracula apparent. 1167
    CAP. XXuI.---Quod Theodorus Mirensis episcopus ridiculose et pueriliter egerit, qui ut imaginum adorationem astrueret somnia archidiaconi sui in eadem synodo retulit. 1170
    CAP. XXuII.---Quod cum Deus illocalis sit, illi minus docte dixerint: »ueneramur et adoramus sicut locum Dei.« 1173
    CAP. XXuIII.---Inutile et demens et errore plenum dictum quod dicunt: »Qui Deum timet honorat omnino, adorat et ueneratur sicut Filium Dei Christum Deum nostrum, et signum crucis eius, et figuram sanctorum eius.« 1175
    CAP. XXIX.---Dementissimum et ratione carens dictum Ioannis presbyteri Orientalium, in eo quod ait, quod non assistente imperatore imago eius honoratur: non enim inhonoratur, quatenus et nunc dominatorem omnium Iesum Christum uisibiliter nobis non apparentem, inuisibilis enim est carnalibus nostris oculis: sicut enim Deus ubique inest honorandam eius imaginem, sicuti et imperatorem Pater sensit. 1178
    CAP. XXX.---De eo quod apocryphas et derisione dignas nenias suis locutionibus interposuerunt. 1179
    CAP. XXXI.---Deliramentum errore plenum quod de retruso quodam dixerunt qui demoni iurasse et idipsum iuramentum irritum fecisse perhibetur, cuius abbas non mediocriter delirasse dignoscitur dicens, ei commodius esse omnia in ciuitate lupanaria ingredi quam abnegare adorationem imaginis Domini aut eius sancte genitricis. 1180
    LIBER QUARTUS. 1181
    Prefatio. Ibid.
    CAPUT PRIMUM.---Falsissimum et risu dignum dictum Ioannis presbyteri, qui non minus ceteris in imaginum adoratione insanisse dignoscitur. Ait enim: »Qui adorat imaginem, et dicit quoniam hic est Christus Filius Dei,  non peccat.« 1183
    CAP. II.---De eo quod Ioannes non recte dixit: »Per imaginem que per colores apparet, adoratur fortitudo eius et glorificatur, et ad memoriam ueniemus de eius in terra presentia.« 1185
    CAP. III.---De eo quod dicunt: »Non scandalizandum quemdam, eo quod ante imagines sanctorum luminaria fiant, et odoris thymiamata.« 1187
    CAP. Iu.---De eo quod dicunt: »Eiusdem criminis est, qui imagines spernit, cuius et Nabuchodonosor qui ossa regum Iuda protulit e sepulcris, et Iudaici regis oculos occisis filiis eruit, et cherubim de templo abstulit.« 1189
    CAP. u.---Quod epistola, quam illi sancti Simeonis stulte dicunt, missa ad Iustinianum imperatorem, multum distet a diuinis Scripturis, siue a sanctorum Patrum documentis, in eo quod ait prefato imperatori. »Pro quibus commemorantes referimus diuinis uestris auribus,« siue in eo quod eidem imperatori misericordia uti prohibuerit. 1191
    CAP. uI.---De eo quod omnibus hereticis Samaritanos deteriores, et Samaritanis deteriores eos dicunt qui imagines destruunt, cum parentes eorum secundum illorum opinionem omnibus hereticis deteriores fuerint, qui utique imagines destruxere. 1197
    CAP. uII.---De eo quod quanto plura exempla hereticorum et imagines spernentium uel despicientium trahunt, tanto parentes suos maioribus conuiciis et iniuriis inhonorant, quos procul dubio eorum sequaces in hac parte fuisse profitentur. 1199
    CAP. uIII.---De eo quod secundum Demetrii diaconi dictum, incaute et inordinate, parentes eorum egerunt, duos libros inargentatos, eo quod quiddam de imaginibus in his continebatur comburentes, et alterius libri duo folia preciderunt. 1200
    CAP. IX.---De eo quod in eodem libro in tabulis argenteis Leontius a Secreta imagines cernens acutissimum et ingeniosissimum sui erroris emolumentum inuenisse gloriatus est. 1201
    CAP. X.---Quod nulla Euangelii lectio tradat Iesum ad Abgarum imaginem misisse, ut illi dicunt. 1202
    CAP. XI.---Quod illi libri gestorum patrum, quorum auctores ignorantur, non prorsus idonei sint ad testimonia danda, et ad hec que in contentionem ueniunt affirmanda. 1203
    CAP. XII.---De eo quod Dionysius presbyter ecclesie Ascalonitane in eadem synodo retulisse fertur, quemdam monachum coram imagine sancte Marie semper uirginis lucernam illuminasse, et post tertium uel quintum seu etiam sextum mensem redeuntem inexstinctam reperisse. 1205
    CAP. XIII.---Quod hec synodus nullatenus equiparari possit Nicene synodo, quanquam in eodem sit agitata loco, sicut Ioannes presbyter adulanter dixisse perhibetur, quippe cum ab ea non solum in ceteris, sed et in symbolo discrepare noscatur. 1206
    CAP. XIu.---De eo quod Gregorius Neocesaree episcopus ait: »Letentur et exsultent et presumant qui ueram Christi imaginem benigno animo facientes et diligentes et uenerantes ad salutem anime et corporis offerentes, quam ipse sacrificii perfector et Deus nostram ex nobis ex toto suscipiens massam secundum tempus uoluntarie passionis in signum et in memoriam manifestam suis tradidit discipulis.« 1213
    CAP. Xu.---De eo quod Epiphanius diaconus imaginum adorationem astruere uolens, dixit: »Quoniam hic titulum erigens Domini, et se ipsa tangens fimbriis tituli sicuti quidem uenitur sanctum Euangelium, quoniam salutem adepta est inter medium ille et Domini imaginis, herba quedam germinauit que appropinquans pedem tituli omnes infirmitates curat.« 1215
    CAP. XuI.---Inutile dictum Epiphanii diaconi reprehenditur, in eo quod ait: »Multa que in nobis sacrantur orationem sacrata non suscipiunt;« et post pauca: »Nec plurimum sicut ueneranda et honoramur et amplificamur: ipse enim signum uiuifice crucis sine oratione fatur a nobis, ueneranda est, et sufficiemur signum eius accipere sanctificationem per que facta a nobis ad eum adorationem quidam in fronte sanctificatione, et que in ere per digitum factum signum effugari demones speramus, similiter et imagine per nomen significationis ad primam formam honoris deducimus et osculantes eam et honorabiliter honorantes accipiemus sanctificationem, nam et sacra diuersa uasa habentes has osculamur et amplectimur, et sanctificationem quamdam speramus.« 1216
    CAP. XuII.---Ridiculosissimum dictum Epiphanii reprehenditur, in eo quod ait: »Ex proprio uentre locutus.« 1220
    CAP. XuIII.---Contra eos qui dicunt: »Qui imaginem idolorum dixerunt demoniorum imaginibus similem, accusent  Abel et Ne et Abraham et Moysen et Samuel et Dauid, quod ipsi aliena et pagana sacrificia Deo libauerunt.« 1221
    CAP. XIX.---Contra eos qui dicunt: »Si sanctus Epiphanius imaginum destructor fuit et earum abominator, quomodo eius discipuli imagines depingebant in Cypriorum insula in templo quod eiusdem patris nomine titulauerunt, cum uidelicet multa pingantur que non adorantur, et plerumque a bonis magistris mali discipuli oriantur. 1224
    CAP. XX.---Quod adulatorie imperatorem suum siue matrem eius, apostolis cequare nisi sunt dicentes: »Sicut olim salutis nostre rector et perfector iehsu proprios suos apostolos sancti Spiritus induens uirtute emisit, sicut et nunc suos placabiles et apostolorum similes fideles nostros imperatores erexit de eodem Spiritu prudentes factos, et idoneos existentes uirtute ad perfectionem nostram.« 1226
    CAP. XXI.---De eo quod dixerunt: »Habet enim prophetia: »Ecce uirgo in utero accipiet et pariet Filium ,« »hanc autem prophetiam in imaginem nos uidentes, uidelicet uirginem in ulnis ferentem quem genuit, quomodo sustinebimus non adorare et osculari? Quis indisciplinatus mente resistere audebit? In tale osculum dignos enim nosipsos faciamus adorationis, ut non accedentes indigni Oze supplicium subeamus.« 1229
    CAP. XXII.---De eo quod nec sibi ipsis parcunt, cum parentibus suis iniuriam inferunt dicentes: »Pro uero tritico zizania ecclesiasticis agris seminauerunt, uinum miscuerunt aque, et proximum potauerunt subuersionem turbulentam, et lupi Arabici existentes pellem ouium subsannauerunt indueri, et ueritatem pretereuntes mendacium amplexi sunt, sed oua aspidum iactauerunt, et tela aranei secundum prophetam texuerunt, et qui sperat oua eorum comedere, confringens caudam inueniet, et in eo basiliscum uenenum et flatum mortiferum repletum.« 1231
    CAP. XXIII.---Inutilis et inerudita interpretatio eorum qui dum adorare et osculari unum esse affirmare uellent, dixerunt: »Quique sanctorum principum nostre doctrine et eorum successores egregium patrum nostrorum, et has adorari uidelicet osculari, idipsum enim utrumque, communem uero Grece antique locutionis osculari et amplecti designat, et uoluntatis extensione aliqua significat amoris, sicuti fero et offero, firmo et confirmo, participo et adoro, quod demonstrat osculum et extensionis amicitie: quod enim quis diligit et adorat, et quod adorat omnino et diligit.« 1233
    CAP. XXIu.---De eo quod superciliose et indocte dixerunt: »Similiter et qui ab Oriente uenerunt coniunximus in eadem Nicea metropoli, et presidentibus omnibus nobis caput fecimus Christum.« 1239
    CAP. XXu.---Contra eos qui dicunt, quod Epiphanius octuaginta capitula digessit de heresibus, qui tamen, si imagines adorare heresim sciret, id quoque inter hereses computaret. 1241
    CAP. XXuI.---Contra eos qui imagines sanctas et sacratas dicunt, easque in uiis siue in plateis, que plerumque pollute sunt, poni iubent. 1243
    CAP. XXuII.---Quod male pictis imaginibus imaginum cultores falli possunt, siue inquirendum ab eis qui pene omnem fidei Christiane prerogatiuam in imaginum adoratione siue cultu existimant, quid pauperibus faciendum sit, qui artificibus per quos imagines fiunt, omnino carent? 1244
    CAP. XXuIII.---Quod frustra suam synodum uniuersalem nominant, quam tamen constat ab uniuersali non fuisse aggregatam Ecclesia. 1246
    CAP. XXIX.---Conclusio. 1248
    Appendix ad beati Caroli Magni Capitulare de Imagibus.---Complectens, 1o Epistolam Adriani pape ad beatum Carolum regem de Imaginibus, qua confutantur illi qui synodum Nicenam II oppugnarunt; 2o Conuentus Parisiensis de Imaginibus, apud Parisios in palatio Kal. Nouembris habitus, an. Christi 824, Eugenii pape II anno 1, Ludouici Pii Augusti 11. 1247-1349
    SECTIO TERTIA.---CARMINA. 1349
    CARMEN PRIMUM.---Ad Adrianum papam. Ibid.
    CARM. II.---Epitaphium Adriani I pape. 1350
    CARM. III.---Ad Alcuinum. 1351
    CARM. Iu.---Ad Paulum tunc monachum Cassinensem. 1352
    CARM. u.---Ad eumdem Paulum diaconum. Ibid.
    CARM. uI.---Ad eumdem. 1353
    CARM. uII.---Carolus Magnus ad lectorem Ms. quem ipse mendis purgauerat. Ibid.
    CARM. uIII.---uersus inscripti libro Euangeliorum quem iussu Caroli scripsit Godescalcus an. 781 ad opus  Ecclesie sancti Saturnini Tolosani. 1353
    CARM. IX.---De Rolando suo exstincto. 1354
    APPENDICULA AD SCRIPTA BEATI CAROLI MAGNI.---Caroli Magni imperatoris sermo de fundatione Aquisgranensis basilice Mariane, illiusque consecratione per Leonem III papam. 1355
    APPENDIX AD OPERA OMNIA BEATI CAROLI MAGNI.---Carolina, siue uaria ad Caroli Magni gesta, cultum, famam et laudes pertinentia. 1357
    SECTIO PRIMA.---LITURGICA. Ibid.
    I.---De beati Caroli publica ueneratione. Ibid.
    II.---De translatione sancti Caroli imperatoris. 1360
    III.---Diploma Frederici I imperatoris de eleuatione et canonizatione sancti Caroli. Ibid.
    Iu.---Miracula beati Caroli Magni. 1362
    u.---Officium in festo sancti Caroli Magni imperatoris et confessoris. 1365
    uI.---Item officium alterum. 1366
    uII.---Hymnus de sancto Carolo. 1368
    SECTIO SECUNDA.---HISTORICA. 1369
    De Gestis beati Caroli Magni libri duo. Ibid.
    Canisius lectori. Ibid.
    Basnagii obseruatio. 1370
    LIBER PRIMUS. 1371
    CAPUT PRIMUM.---De ecclesiastica Caroli Magni cura. Ibid.
    CAP. II.---Alcuini aduentus in Gallias. 1373
    CAP. III.---Prefertur scientia nobilitati. Ibid.
    CAP. Iu.---De episcopatu iuuenculo concesso. Ibid.
    CAP. u.---uilis et pauper clericus fit episcopus. 1374
    CAP. uI.---De episcopo celeriter ascendente caballum. 1375
    CAP. uII.---De lectionibus. 1376
    CAP. uIII.---De clerico qui cantare nesciret Ibid.
    CAP. IX.---Carolus clericos Augustino pares desiderat. Ibid.
    CAP. X.---De cantu Romano. 1377
    CAP. XI.---Romanorum fraudes. Ibid.
    CAP. XII.---Caroli ieiunium in Quadragesima. 1378
    CAP. XIII.---De pane benedicto. Ibid.
    CAP. XIu.---Unicum beneficium unicuique dandum. Ibid.
    CAP. Xu.---Episcopi dictum facetum. 1379
    CAP. XuI. Ibid.
    CAP. XuII.---Carolus Magnus in caseis distinguendis peritissimus. Ibid.
    CAP. XuIII.---De episcopo murem emente. 1380
    CAP. XIX.---De episcopo uirgam auream baculi uice ferente. Ibid.
    CAP. XX.---De episcopo qui concionem habere non potuit. 1381
    CAP. XXI.---Carolus episcopo iratus. 1382
    CAP. XXII.---De episcopo qui uoluit adorari. 1383
    CAP. XXIII.---Episcopi ieiunium uiolantis penitentia. Ibid.
    CAP. XXIu.---De episcopo feminam stuprante. 1384
    CAP. XXu.---Episcopus auarus. 1385
    CAP. XXuI.---Episcopus in aquam immersus. Ibid.
    CAP. XXuII.---Episcopus fornicator. 1386
    CAP. XXuIII.---De Leone pontifice. Ibid.
    CAP. XXIX.---De edificiis Caroli Magni 1387
    CAP. XXX.---Abbas fur. 1388
    CAP. XXXI.---De campana. Ibid.
    CAP. XXXII.---Lex Caroli de construendis edificiis. 1389
    CAP. XXXIII.---Somnium Leutfredi mortem prenuntians. Ibid.
    CAP. XXXIu.---Luxus diaconi punitus. 1390
    CAP. XXXu.---Ingratitudo clerici plectitur, Ibid.
    CAP. XXXuI.---uestes Gallorum. 1391
    LIBER SECUNDUS. Ibid.
    Prefatio. Ibid.
    CAPUT PRIMUM.---Gallorum a Romano imperio defectio. Ibid.
    CAP. II.---De Hunnis. 1392
    CAP. III.---Aggeris destructores cercentur. Ibid.
    CAP. Iu.---Duces dormientes in excubiis plectantur. Ibid.
    CAP. u.---Libertatis amor. Ibid.
    CAP. uI.---Saxones gens incognita Grecis. Ibid.
    CAP. uII.---Grecorum periuria. 1394
    CAP. uIII.---Legatus Caroli a Grecis male acceptus. Ibid.
    CAP. IX.---uindicta Caroli. Ibid.
    CAP. X.---Antiphone Grecorum latine reddite. 1395
    CAP. XI.---De legatis Persarum 1396
    CAP. XII.---Caroli fama apud Orientales. Ibid.
    CAP. XIII.---Afrorum legati. 1397
    CAP. XIu.---Munera Caroli ad regem Persarum. Ibid.
     CAP. Xu.---Predictio de Ludouico. 1398
    CAP. XuI.---Ludouici mores. 1399
    CAP. XuII.---Hostium infantes plectit Carolus. 1400
    CAP. XuIII.---Coniuratio aduersus Carolum. 1401
    CAP. XIX.---Pippini responsum de exscindendis Francis. Ibid.
    CAP. XX.---De gigante. 1402
    CAP. XXI.---Bellum in Normannos. Ibid.
    CAP. XXII.---Normanni pirate. 1403
    CAP. XXIII.---Leo occisus a Pippino. 1404
    CAP. XXIu.---De balneis Aquensibus. Ibid.
    CAP. XXu. Ibid.
    CAP. XXuI.---Carolus Romam petit. 1405
    CAP. XXuII.---Caroli uestes. 1406
    CAP. XXuIII.---Ludouici uires. 1407
    CAP. XXIX.---Normanni baptismum contemnunt. 1408
    CAP. XXX.---Ludouicus iuris amator. Ibid.
    CAP. XXXI.---Eleemosynas distribuit. Ibid.
    Genealogia Caroli Magni, auctore anonymo. 1409
     Annales ueteres Francorum. Ibid.
    Obseruatio preuia. Ibid.
    Ortus Caroli gloriosi atque piissimi imperatoris 1411
    Ortus Caroli uetuli. 1412
    Ortus Pippini. 1415
    Exordium Caroli Magni quo regnare cepit. 1417
    SECTIO TERTIA.---PeTICA. 1433
    Carmen incerti auctoris de Carolo Magno et Leonis pontificis maximi ad eumdem Carolum aduentu. 1433
    uersus de Carolo Magno. 1443
    Epitaphium Caroli Magni. 1445
    Addenda ad beati Caroli Magni diplomata authentica que ad partes Italie spectant. 1447
    I.---Diploma Caroli Magni Paulino patriarche pro libertate clero Aquileiensi seruanda in electione patriarcharum. Ibid.
    II.---Diploma Caroli Magni Paulino patriarche. 1448
    III.---Diploma Caroli Magni Maxentio patriarche pro Aquileiensi ecclesia reparanda. 1449




 FINIS TOMI NONAGESIMI OCTAuI.

